<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>revoluce-18</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="revoluce-18" xml:lang="cs-CZ">
		<div class="Z-kladn--textový-r-meček">
			<p id="_idParaDest-15" class="MLP_uroven2_kapitola ParaOverride-1">IV</p>
			<p class="MLP_text_bez1radku ParaOverride-1">Kdyby se byl býval bývalý tribun Lidu Petr Semlela přidal k&#160;revoluci, tak jako se k&#160;ní přidal veškerý Lid, byl by z&#160;něj dneska zasloužilý revolucionář s&#160;významnou funkcí, mohl jezdit s&#160;Dušánkem a&#160;jeho partou do Velkých Šírých Rodných Lánů a&#160;procházet se v&#160;zámeckém parku, pít čokoládu ke svačince a&#160;loupat si svůj vlastní pomeranč, naslouchat kukaččímu kukání a&#160;skřehotání žabiček v&#160;zámeckém rybníčku. Kdyby se přidal ve správnou chvíli k&#160;vítězící revoluci, mohl z&#160;něho být pán. Určitě by zasedal v&#160;Demokratické revoluční radě státu, a&#160;je docela možné, že by byl dokonce jedním z&#160;jejích místopředsedů. Jenže „kdyby“ nefungují, to ví každé dítě, a&#160;tak Semlelovi, který se v&#160;pravou chvíli k&#160;revoluci nepřidal, nezbylo, nežli se stát kontrarevolucionářem. Protože cosi mezi, pozice nezaujatého pozorovatele, neutralita, anirybaanirakovština se v&#160;revoluci netrpí. Kdo nejde s&#160;námi, jde proti nám. I kdyby proti nám nešel.</p>
			<p class="MLP_text ParaOverride-1">A&#160;kontrarevolucionářům po vítězné revoluci nezbývá než se uchýlit do podzemí&#160;– těm statečnějším, pokud se jim podaří uniknout gilotině&#160;– a podvratnou činností revoluci podvracet. Nebo v&#160;pravou chvíli uprchnout do exilu a&#160;oddat se svízelnému osudu exulanta.</p>
			<p class="MLP_text ParaOverride-1">Ačkoli na tom tribun Lidu nebyl finančně nejhůř a&#160;mohl si dovolit, co si prostý Lid dovolit nemohl, vrtulník nevlastnil. Ale ne proto, že by si takovou hračičku nemohl koupit, peněz měl dost, jenže nerad létal. V&#160;letadle se mu tajil dech, tma se mu dělala před očima už při pohledu ze čtvrtého patra. Nikdo mu nedokázal vysvětlit, proč se kovový předmět značné tíhy dokáže udržet ve vzduchu pouhou rotací ohebné vrtule. Jenže někdy se v&#160;lidském životě vyskytne chvilka, kdy úvahy o&#160;fungování helikoptér nejsou na místě; jde-li o&#160;kejhák, snadno se snese temno před očima i&#160;zatajený dech. Ve vedlejší vile sídlil nadšený aviatik, obchodník s&#160;petrolejem a&#160;jinými ropnými výrobky, na jehož jménu nezáleží, protože ani on si na něm příliš nezakládá, majitel tří helikoptér a&#160;letadélka Káněte. V&#160;neblahé hodince se bezradného Semlely ujal. Byl to poslední z&#160;přemíry vrtulníků, který se toho dne ve čtvrti nejzazobanějšího establišmentu vznesl k&#160;blankytné obloze. Zatímco všechny mířily na západ, tento vrtulník se vydal směrem východním.</p>
			<p class="MLP_text ParaOverride-1">„Kampak, Richarde?“ zeptal se pobledlý Semlela nejmenovaného obchodníka s&#160;petrolejem. „Nebylo by lepší na západ?“</p>
			<p class="MLP_text ParaOverride-1">„Nebylo, vole. Mlč a&#160;buď rád, že jsem ti zachránil holej, vole. Co bych dělal na západě, když mám prachy, vole, za Uralem.“</p>
			<p class="MLP_text ParaOverride-1">„Chápu,“ řekl Semlela a&#160;zmlkl. Mlčel po celou dlouhou cestu s&#160;kratičkým mezipřistáním v&#160;Minsku, museli doplnit pohonné hmoty, ani malou svačinku si nedali.</p>
			<p class="MLP_text ParaOverride-1">S&#160;téměř prázdnou nádrží přistáli na heliportu opevněného pozemku s&#160;usedlostí nedaleko obce Jagodovo, dobrých sto padesát bilských verst od Kosigynova na řece Kambyle, jejím horním toku. Zde měl nejmenovaný obchodník s&#160;petrolejem Richard svoje letní sídlo. Petr Semlela zde svoje letní sídlo neměl.</p>
			<p class="MLP_text ParaOverride-1">„Co teď budeš dělat, vole?“ zeptal se ho obchodník s&#160;petrolejem.</p>
			<p class="MLP_text ParaOverride-1">Semlela pokrčil rameny. Bezradně. Protože nevěděl, co teď bude dělat.</p>
			<p class="MLP_text ParaOverride-1">„Máš nějaký prachy, vole?“</p>
			<p class="MLP_text ParaOverride-1">„Moc ne…“</p>
			<p class="MLP_text ParaOverride-1">„Tak to máš blbý, vole. Zvu tě, vole, na véču, vole.“</p>
			<p class="MLP_text ParaOverride-1">K&#160;večeři byla spousta jídla všelijakého, dubový stůl se téměř prohýbal&#160;– obrazně řečeno&#160;–, služebnictvo divže se nepřetrhlo. Mělo špatné svědomí, pána nečekalo tak brzy, nemohlo tušit, že v&#160;jeho zemi vypukne revoluce. Ukradlo totiž ze stříbrného příboru malé lžičky, vyměnilo je za vodku a&#160;tu vypilo; ukradlo také obraz svatého Grigorije na draku od Mistra Lepuškina a&#160;Malevičův Kosočtverec. I&#160;tato umělecká díla služebnictvo vyměnilo za vodku a&#160;vodku vypilo, ani kapka, kapička nezůstala. Služebnictvo se bálo odhalení a&#160;přísného pokárání. Ale copak si jinostranné blahorodí může pamatovat, čím si předloni míchalo kávu a&#160;nač hledělo na stěně? Jeho blahorodí na zločiny zatím nepřišlo, třeba na ně ani potom nepřijde.</p>
			<p class="MLP_text ParaOverride-1">„Kam teď pudeš, vole?“ zeptal se zvídavý hostitel.</p>
			<p class="MLP_text ParaOverride-1">Semlela pokrčil rameny. Bezradně. Protože nevěděl, kam teď půjde.</p>
			<p class="MLP_text ParaOverride-1">„Můžeš tady přespat, vole. A&#160;nemusíš, vole, za to platit. Je to zadara.“</p>
			<p class="MLP_text ParaOverride-1">„Děkuju.“</p>
			<p class="MLP_text ParaOverride-1">„To je dobrý, vole, lidi si maj, vole, pomáhat, vole. Kdybych já byl ve sračkách, vole, taky bys mi, vole, pomoh, vole. Že jo, vole?“</p>
			<p class="MLP_text ParaOverride-1">„Pomoh, vole.“</p>
			<p class="MLP_text ParaOverride-1">Ráno se Petr Semlela probudil v&#160;posteli s&#160;nebesy a&#160;bylo mu docela dobře, tělesně. Duševně na tom nebyl nejlíp. Nevěděl kam se vrtnout, co dělat.&#160;– V&#160;jídelně bylo prostřeno pro jednu osobu, pro Petra Semlelu: kaviár ve zlaté zadělávací míse, tři volská oka na slanině, chleba komisárek už nakrájený, čaj s&#160;rybízovou marmeládou, šunka a&#160;ryzce v&#160;octě.</p>
			<p class="MLP_text ParaOverride-1">„Pán už snídal?“ zeptal se služebnictva.</p>
			<p class="MLP_text ParaOverride-1">„Bárin velkomožný se omlouvá, vaše blahorodí, že s&#160;vámi snídat nebude. Odpočívá znaven letem,“ vysvětlilo služebnictvo.</p>
			<p class="MLP_text ParaOverride-1">„Počkám na něj v&#160;knihovně,“ oznámil Semlela služebnictvu po jídle.</p>
			<p class="MLP_text ParaOverride-1">„Obáváme se, blahorodí,“ řeklo služebnictvo, „že to nepůjde, protože bárin bude na cestě do Moskvy.“</p>
			<p class="MLP_text ParaOverride-1">„To se mi hodí, tak to pojedu s&#160;ním.“</p>
			<p class="MLP_text ParaOverride-1">„To zřejmě nepůjde, blahorodí. Náš bárin, blahorodí, do Moskvy neodcestuje, zůstává v&#160;Jagodovu, vy bárin velkomožný se vydáte na cestu do Moskvy, stolice naší vlasti, Svazu euroasijských demokratických republik. To bude pro bárina nejlepší řešení, vzkazuje bárinovi bárin. Máme bárinovi ukázat cestu,“ řeklo služebnictvo, vtisklo Semlelovi do rukou igelitovou tašku se svačinkou, vyvedlo ho k&#160;bráně a&#160;ukázalo na tajgu před nimi. „Stále na západ, blahorodí, nemůžete zabloudit. A&#160;kdybyste zabloudil, však se někoho zeptáte, každý v&#160;tajze ví, kterým směrem je Moskva stolice. Náš bárin vám přeje, vaše blahorodí, šťastnou cestu.“</p>
			<p class="MLP_text ParaOverride-1">Tímto neobvyklým způsobem začal Petru Semlelovi krušný život exulanta.&#160;– Naštěstí měl zkušenosti s&#160;určováním světových stran nabyté v&#160;dětství na pionýrském táboře v&#160;Zálužném nad Moravicí a&#160;podle lišejníků na stromech a&#160;tvaru mravenišť poznal, kde je sever. Od severu odvodit ostatní světové strany už je pro inteligentního a&#160;vzdělaného jedince hračka.</p>
			<p class="MLP_text_bez1radku_-12-0- ParaOverride-1">Kdyby nebyl Petr Semlela v&#160;sibiřské tajze, nýbrž v&#160;prořídlém středoevropském lese, mohl usednout k&#160;jídlu na pařez. My bychom mu poradili, aby si&#160;– než usedne&#160;– pařez pečlivě prohlédl, aby se nedopustil podobné pošetilosti, jaké se před časem dopustil Dušan Beránek, když ho dva policisté požádali, aby si zul boty, a&#160;on usedl na pařez zcela čerstvý, prosmolený. V&#160;tajze, kde hodlal stolovat vyhládlý Petr Semlela, nemohlo k&#160;něčemu takovému dojít. Do těchto bohem i&#160;lidmi opuštěných míst nezavítá dřevorubec, jak je rok dlouhý. Tajga je obrovské území, nehostinné, pusté, liduprázdné.</p>
			<p class="MLP_text ParaOverride-1">Ostatně ani vesnice Jagodovo, kterou tribun procházel zrána, nebyla obydlena lidmi. Ve dřevěných roubenkách, na jejichž zápražích by čtenář klasické ruské literatury očekával bujaré mužiky v&#160;láptích a&#160;rubaškách barevnými bavlnkami vyšívaných, vodku popíjející z&#160;brambor vypálenou, žili jenom opuštění psi, živící se lovem myší, křečků, potkanů a&#160;jiných dostupných živočichů; v&#160;nouzi ani slimákem nepohrdli a&#160;hlemýždě křoupali i&#160;s&#160;domečkem bohatým na vápník. O&#160;kaši z&#160;ječmene máslem maštěné, na mléce vařené, medem slazené se jim mohlo leda tak zdát. Také slepice tu žily zdivočelé, ovládané třemi kohouty bojovnými, kteří se mezi sebou nedokázali domluvit a&#160;vedli spolu šarvátky o&#160;slepice, každý se snažil přebrat slepice tomu druhému, druhý zase třetímu, aby jich měl co nejvíc, nejlépe všechny, a&#160;tak se stal kohoutem největším a&#160;nejváženějším z&#160;celého Jagodova, kohoutem nejkohoutovatějším v&#160;okolí, a&#160;ostatní dva by ostrouhali kolečka. Jenže žádný kohout nevyroste do nebe a&#160;toho, který se nejvíc naparoval, zakousl tchoř, vypil mu krev a&#160;nechal ho pohozeného na dvorku zarostlém přerostlou trávou, ať se o&#160;něj porvou psi. Však se taky porvali. Vyhládlí psi ani zdechlinou nepohrdnou.</p>
			<p class="MLP_text ParaOverride-1">Jakmile zvětřili Petra Semlelu a&#160;jeho igelitovou tašku, seběhli se ze všech stran a&#160;loudili a&#160;škemrali, aby se s&#160;nimi rozdělil. Přece nebude jíst sám, když oni jsou psi hladoví. Dal by jim kousek, co by nedal, jen kdyby věděl, kdy se dostane k&#160;další svačině.</p>
			<p class="MLP_text ParaOverride-1">„Tohle musíte pochopit,“ vysvětloval jim. „Vám nevadí, že ten kohout už začíná smrdět, klidně ho zhltnete i&#160;s&#160;peřím smradlavého. Vy si dokážete ulovit výživného potkana, čipernou myšku, křečka s&#160;torbami plnými zrní, ale co já, člověk městský, tribun Lidu, já zdechlinu nepozřu, myšku neulovím, já jsem odkázán na supermarkety, restaurace a&#160;pekařství, na svačinky v&#160;igelitových taškách… Nic vám nedám, potvory!“</p>
			<p class="MLP_text ParaOverride-1">Jenže vykládejte něco takového hladovým psům sdruženým ve smečce! Loudili dál a&#160;sliny jim tekly z&#160;tlam, cenili zuby, tvářili se výhružně a&#160;drze, až došla Semlelovi trpělivost. Popadl klacek a&#160;důrazně jim pohrozil. Teprve pak stáhli ocasy a&#160;odplížili se do křoví.</p>
			<p class="MLP_text ParaOverride-1">Zprvu Semlela uvažoval, že by mohl v&#160;opuštěném Jagodovu pár týdnů pobýt, případně přezimovat, zvážit další kroky v&#160;exilu. Jenže kam by chodil na snídani, na oběd a&#160;na večeři? Kdo by mu chystal svačinku? Na druhou stranu v&#160;lidmi opuštěné vesnici nemusí stavět dům, stačí jenom některý si vybrat k&#160;bydlení. Ten nejkrásnější. Mohl by zorat kus pole, zasít pšenici, zasázet brambory, ochočit zdivočelé slepice, sníst nadbytečné kohouty, chovat králíky, zasadit rybíz a&#160;dělat z&#160;něj rybízové víno, opít se a&#160;zapomenout na vlast rodnou, zmítanou krutou, krvavou revolucí. To by však znamenalo dělit se o&#160;všechno, co se mu podaří dobýt ze země dlouho nekultivované, se smečkou hladových psů. Do toho se mu věru nechtělo. Prošel Jagodovem s&#160;igelitkou přitisknutou na prsa, s&#160;pádným klackem v&#160;pravici. Ještě notný kus ho chtivá psiska provázela.</p>
			<p class="MLP_text ParaOverride-1">Cesta nevedla daleko. Skončila na pasece porostlé půlmetrovými muchomůrkami zelenavými a&#160;trávou ostřicí ostře nabroušenou. Byla to jedna z&#160;mála cest, které nevedou do Říma, ani do Kosyginova, ba ani do Moskvy stolice, k&#160;caru Ivanovi Líbeznému-Shovívavému, panovníku země širé, nejširší na celém světě&#160;– Svazu euroasijských demokratických republik. Je to svazek zemí, které se dobrovolně rozhodly poddat se caru demokratovi a&#160;stát se součástí říše, nad níž slunce nezapadá. Také tato tajga je její součástí.</p>
			<p class="MLP_text ParaOverride-1">Semlelovi nezbylo než pokračovat necestou směrem západním, protože si uvědomil, že bez lidí a&#160;jejich služeb nedokáže fungovat. Jak mu poradil blíže nejmenovaný dobrodinec a&#160;obchodník s&#160;petrolejem, zřejmě bude nejlepší usadit se v&#160;Moskvě. A&#160;tak šel a&#160;šel, obcházel rokle, přeskakoval potoky, prodíral se houštinami, sledoval lišejníky na kmenech sosen, břízek bělokorých a&#160;statných jilmů, kalin a&#160;buků, studoval tvary mravenišť, aby se držel směru a&#160;neodchýlil se od něj, aby měl sever stále po pravé ruce, aby nezbloudil a&#160;místo do Moskvy nedošel k&#160;Východnímu moři nepřeplavatelnému nebo do pouště vyprahlé jižní. Človíčka Holečka nepotkal, jen občas lišku Ryšku, ježečka Pícháčka, Finista, jasného sokola, pár sobolů, veverek habaděj, starého vlka Fedosju a&#160;jezevčí rodinu na pochodu za lepším ubytováním. Co s&#160;tím?</p>
			<p class="MLP_text ParaOverride-1">Když se začalo smrákat, pomyslel Semlela na večeři a&#160;začal se ohlížet po pařezu, na nějž by mohl usednout a&#160;pojíst. Když žádný nenašel, když si uvědomil svou pošetilost, vždyť do hlubin tajgy žádný dřevorubec, výrobce pařezů nezavítá, jak je rok dlouhý, usedl na vývrat a&#160;podíval se do tašky, co mu služebnictvo obchodníka s&#160;petrolejem uchystalo k&#160;jídlu: dva krajíce chleba slepené k&#160;sobě máslem a&#160;marmeládou, dva krajíce chleba slepené k&#160;sobě sádlem a&#160;posolené, zabalené v&#160;mastném papíru, jedno tvrdé vejce slepičí bílé s&#160;nečitelným fialovým razítkem, svazek ředkviček a&#160;půlkilový pytlík hašlerek, bonbonů vhodných proti kašli a&#160;chrapotu. Ještě tam byla dvoulitrová petláhev s&#160;čajem řádně oslazeným, citronem ochuceným. Očekávaný řízek nebo aspoň klobása s&#160;hořčicí nikde. Moc se ten petrolejový obchodník neukázal! Ale čemu se divit, kdyby byl rozhazovačný, z&#160;platu by na tak rozlehlou usedlost v&#160;tajze sotva našetřil.</p>
			<p class="MLP_text ParaOverride-1">Zatímco žvýkal chleba se sádlem a&#160;zapíjel ho vychladlým čajem, mravenci z&#160;celého okolí si dali vědět, že v&#160;tajze na vývratu třešně ptáčnice svačí tribun Lidu Petr Semlela, a&#160;někteří z&#160;nich mu vlezli do kalhot. Čertví co tam hledali. Když nic nenašli, zakousli se mu do zadku a&#160;vypustili do něj porci kyseliny mravenčí. Zakousli se chtivě, pak nemohli rozevřít kusadla a&#160;museli zůstat zakousnutí, i&#160;když Semlela odložil krajíc, sundal si kalhoty a&#160;zakousnuté mravence začal vztekle ničit holýma rukama. Ostatní, nezakousnutí mravenci se mezitím zmocnili jeho krajíců a&#160;po kouscích je odnosili do utajovaných mravenišť. Pěkně rafinovaná metoda jak uloupit hladovému tribunovi Lidu v&#160;tajze téměř celou svačinu.</p>
			<p class="MLP_text_bez1radku_-12-0- ParaOverride-1">Není snadné přežít v&#160;tajze na podzim, kdy příroda vydává své plody: dozrávají bukvice a&#160;žaludy, jablka a&#160;hruštičky plané, také ostružiny lze pozřít jako dezert, z&#160;některých kořínků a&#160;bylin se dá připravit výživný salát, i&#160;když nebude příliš chutný, sůl a&#160;pepř na palouku nevyroste, ani ocet ve studánce nepramení. Když jde o&#160;život, lze ocet i&#160;sůl s&#160;pepřem oželet. Naštěstí byl Semlela v&#160;mládí pionýrem&#160;– o jeho pobytu na letním pionýrském táboře v&#160;Zálužném nad Moravicí jsme se tu několikrát zmiňovali&#160;–, takže mu svízele života v&#160;panenské přírodě nedělaly těžkosti. Navíc ho doprovázel významný pomocníček, nenápadný a&#160;nesmírně užitečný švýcarský kapesní nožík s&#160;mnoha praktickými želízky. Zvlášť skvělou službu poskytl, když západní směr překřížila Semlelovi širokánská řeka tekoucí od severu k&#160;jihu. Valila se tajgou a&#160;vůkol žádný most, u&#160;břehu žádná loďka k&#160;osice přivázaná. Nezbylo než otevřít na švýcarském noži pilku a&#160;pilovat a&#160;pilovat, statnou jedli porazit, klády z&#160;ní nařezat, houžvemi svázat a&#160;na voru pracně zhotoveném veletok zdolat.</p>
			<p class="MLP_text ParaOverride-1">Jen kdyby podzim vydržel přes celou zimu, přál si tribun Lidu. Jenže podzim přes zimu nevydrží a&#160;zima v&#160;tajze je krutá, nelítostná, smrtící.&#160;– Přišla ze dne na den, zasypala zemi sněhem, vodní toky ledem spoutala. Kdyby byl býval Semlela počkal pár dnů, nemusel se plahočit s&#160;vorem a&#160;tupit si zbytečně pilku, býval by snadno přešel po ledu. Kdo však mohl vědět, že zima přijde tak brzy? A&#160;na zimu je i&#160;švýcarský nožík krátký. Ani zapeklitou otázku oblečení švýcarský nožík nevyřeší. Tribun měl na sobě tmavý oblek na míru přešitý, košilku bílou a&#160;nelevnou červenou kravatu uvázanou pod krkem, na nohou černé botky od Salamandra, velice slušivé, jenže notně zanedbané, vždyť krému v&#160;tajze nebylo a&#160;kapesník zčásti posmrkaný na řádné vyčištění nestačí.</p>
			<p class="MLP_text ParaOverride-1">Kdyby byl Semlela kuřák, měl by už cigarety vykouřené a&#160;musel by se spokojit s&#160;jahodovým listím, lišejníky a&#160;podobně, s&#160;největší pravděpodobností by mu však nechyběl zapalovač. Stačilo by křísnout, a&#160;mohl se hřát. Kvalitního topiva je v&#160;tajze habaděj. Zkoušel vrtět kolíkem v&#160;destičce, křesat ocelí o&#160;křemen, ale docílil jenom několika jiskřiček a&#160;pachu ohně, na plamen to bylo málo.</p>
			<p class="MLP_text ParaOverride-1">Vůle přežít ho poháněla kupředu. Brodil se závějemi s&#160;pytlíkem hašlerek ve zkřehlé ruce, schovával si je na nejhorší časy, až se přiblíží konec, aby si ho měl čím osladit, aby měl svěží dech, až po něm smrt sáhne rukou kostnatou. Ještě mu zbyly ředkvičky, čaj a&#160;vejce natvrdo. Když vejce oloupal, vyklouzlo mu z&#160;ruky a&#160;skutálelo se do nedostupné strže obývané tchořem. Jeho zápach byl tak strašlivý, že se pro vejce do strže neodvážil. Tchoř vejce hodlal vypít, jak měl ve zvyku s&#160;vejci nakládat. Jenže toto vejce se vypít nedalo a&#160;tchoř si nevěděl rady. Chvíli do něj dloubal packou, potom klacíkem, nic kloudného se mu však vydloubat nepodařilo. Nechal vejce vejcem a&#160;odešel smrdět do sousední strže. S&#160;ředkvičkami tribun Lidu hospodařil, pojídal jednu denně, aby mu vydržely co nejdéle, a&#160;zapíjel je douškem čaje. Když snědl ředkvičky a&#160;vypil čaj, zůstaly mu jen hašlerky. Hašlerky byly nedotknutelné.</p>
			<p class="MLP_text ParaOverride-1">Značně svízelný podzimní život se s&#160;příchodem zimy stal neřešitelnou skutečností. Žaludy, bukvice, lískové oříšky a&#160;další poživatiny zavál sníh, zbyly jen veverky. Semlelovi nezbylo než loupit veverkám zásobárny. Když hrozí hlad, morálka jde stranou. Jenže ty mršky zrzavé měly své spižírny vysoko v&#160;korunách stromů s&#160;hladkými kmeny a&#160;Semlelovi zeslabenému střídmou stravou činilo šplhání čím dál větší potíže. Jednou dvakrát vyšplhal, odehnal rozzuřené veverky a&#160;najedl se oříšků dosytosti, potřetí ho opustily síly vprostřed kmene a&#160;on sjel dolů, k&#160;pytlíku hašlerek odloženému v&#160;závěji. V&#160;závěji na něj s&#160;hašlerkami čekalo nemilé překvapení: statný medvěd s&#160;rozevřenou náručí a&#160;pytlíkem hašlerek v&#160;tlapě.</p>
			<p class="MLP_text ParaOverride-1">Medvěd zapíchl Semlelu do závěje, velice neohrabaně vylovil ze sáčku hašlerku a&#160;podal mu ji. Tribun pochopil, že ji má medvědovi rozbalit, nemotornými medvědími tlapami to nejde. Medvěd strčil rozbalenou hašlerku do tlamy, a&#160;po tváři se mu rozlil blažený úsměv. Vytáhl Semlelu ze závěje a&#160;dýchl na něj hašlerkovým dechem. Přehodil si Semlelu přes rameno a&#160;spolu s&#160;hašlerkami ho odnesl do brlohu v&#160;jeskyni u&#160;křivé borovice. Nutně ho potřeboval na rozbalování hašlerek.</p>
			<p class="MLP_text ParaOverride-1">Naštěstí medvědi zkraje zimy usínají a&#160;spí až do jara, takže i&#160;tento medvěd v&#160;brlohu u&#160;křivé borovice po třech hašlerkách usnul a&#160;nechal Semlelovi v&#160;pytlíku dobrou polovinu bonbonů. Jakmile medvěd upadl do hlubokého spánku, Semlela mu švýcarským nožíkem podřízl hrdlo, vyvrhl ho, rozporcoval, z&#160;kožešiny pracně zhotovil cosi mezi přikrývkou a&#160;pyžamem a&#160;zimu přečkal v&#160;brlohu. Živil se syrovým medvědím a&#160;přemýšlel o&#160;tom, jak se pomstít revolucionářům, kteří mu trpký osud exulanta připravili. Nejraději by všechny podřízl švýcarským nožíkem jako medvěda. Ale ne ve spánku, nýbrž v&#160;bdělém stavu, aby si podřezávání hezky užili, jednoho po druhém. Jakkoli to bylo za daného stavu věcí nepravděpodobné, Semlela věřil, že jednoho dne se mu příležitost k&#160;pomstě naskytne. Tato víra a&#160;mražené medvědí mu dodávaly sílu potřebnou k&#160;přežití.</p>
			<p class="MLP_text_bez1radku_-12-0- ParaOverride-1">Jakmile sešel sníh, Semlela ze sebe sundal medvědí kožešinu, strčil do úst poslední hašlerku a&#160;vydal se na další cestu tajgou probouzející se do jarního života&#160;– směr Moskva. Čiperné veverky, kterým se podařilo přežít krutou zimu jenom díky pověstné veverčí solidaritě, házely po něm klacky, šišky a&#160;také trus, aby mu daly najevo, že ho nemají rády. Vždyť některým zcela vyplenil spíže naplněné na zimu. Ale brzy je to přestalo bavit, v&#160;jádru nebyly mstivé a&#160;měly teď na jaře jiné starosti. Ptactvo nebeské však s&#160;tribunem neblahou zkušenost jako veverky anebo medvěd nemělo, prozpěvovalo mu zvesela do kroku. Aby jim oplatil stejnou mincí, zazpíval jim několik hitů Karla Gotta: Kávu si osladím o&#160;trochu víc, Když muž se ženou snídá, Lady Karneval a&#160;ještě několik kousků podobně jímavých. Přilákána dosud neslýchanou uměleckou produkcí sbíhala se zvířena z&#160;celé tajgy, aby si udivující krásu poslechla zblízka&#160;– srny se srnci a&#160;srnčaty, rysové ostrovidi, gazely, zajíčci ušáčci a&#160;tetřevi hlušci, jeleni a&#160;daňci s&#160;rodinami a&#160;také jiná zvěř, lovná i&#160;plevelná jako kupříkladu ježci, netopýři a&#160;slepýši, a&#160;také zvěř škodlivá&#160;– zmije, ovádi a&#160;škorpioni. Všichni naslouchali Mistrovým hitům v&#160;amatérském, přesto však vcelku uspokojivém podání tribunově. A&#160;tak si pilný lovec snadno ulovil zasněného jelena, a&#160;hned bylo na snídani, oběd i&#160;večeři. Jenže se mu občas zastesklo po řízném hospodském guláši, neměl patřičné ingredience ani kotlík, a&#160;po valašských frgálech toužil ještě víc. Ty mu v&#160;tajze nikdo neupeče, i&#160;kdyby kotlík měl…</p>
			<p class="MLP_text ParaOverride-1">Jednoho dne v&#160;pozdním odpoledni ucítil slabý pach, připomínal mu cosi známého, mnohokrát čichaného… Co to může být? Nebylo to nepříjemné, ale ani příjemné, bylo to všední, snesitelné, snad užitečné. Druhého dne pach zesílil a&#160;Semlela spatřil mezi stromy lesklou hladinu jezera. Po těch věčných jelenech, zajících a&#160;divokých kancích by neškodila čerstvá rybička… Jak ostrévky na sušení sena čněly nad hladinu suché kmeny stromů s&#160;holými haluzemi. Zprvu usoudil na pilnou práci bobrů pustošících krajinu záplavami, pak ale zpozoroval mohutnou rouru, která se táhla jezerem napůl ponořená. A&#160;tu mu došlo, co to čichá, co to má před očima: petrolej, ropovod a&#160;ropu rozlitou po kraji. V&#160;takových jezerech ryby nežijí, tolstolobik nebo amur k&#160;obědu nebude.</p>
			<p class="MLP_text ParaOverride-1">Mělká ropná laguna se táhla od obzoru k&#160;obzoru, půda nasák­la surovinou, o&#160;niž se jinde vedou války, tady ničí přírodu, hyzdí krajinu. Roura vedla od severovýchodu a&#160;pokračovala směrem západním. Tentokrát si nebude muset tupit pilku na švýcarském noži a&#160;plavit se ropným jezerem na voru, stačí se vyškrábat na ropovod a&#160;po rouře kráčet ve špinavých polobotkách od Salamandra jistým krokem k&#160;cíli. To by v&#160;tom byl čert, aby roura nevedla do Moskvy nebo alespoň k&#160;Moskvě. To by v&#160;tom byl čert, aby v&#160;blízkosti takto významného zařízení nenarazil na člověka: údržbáře, obsluhu přečerpávací stanice, guberniálního správce roury nebo aspoň zloděje nafty s&#160;kbelíkem.</p>
			<p class="MLP_text ParaOverride-1">Po třech dnech balancování nad páchnoucí hladinou v&#160;krajině pusté a&#160;nesličné&#160;– ani ptáček na obloze, ani ropák v&#160;ropě&#160;– dospěl Semlela na konec laguny, do lesíka břízek bělokorých, na paseku prosluněnou, voňavou, plnou prvosenek jarních, již rozkvetlých, kvítků líbezných. Pod mohutnou sosnou samotářkou na břehu potoka zurčivého, jarního chaloupka roubená se štítem umně vyřezávaným, pokrytá šindelím smrkovým ručně štípaným, v&#160;oknech pelargonie. Na zápraží eremita Matvěj Ukousnutý Nos, modlí se k&#160;bohu Stvořiteli modlitbičku bez konce. Poblíž srnka mírná s&#160;vemínkem plným mléka, ke kůlu řetízkem přivázaná, aby neupláchla, živitelka, mlékem srnčím kojitelka.</p>
			<p class="MLP_text ParaOverride-1">„Ga! Člověče! Přistup, v&#160;dobrém-li přicházíš. Odstup a&#160;pokračuj ve své pouti, přicházíš-li ve zlém!“ zvolal Matvěj Ukousnutý Nos mohutným hlasem, jakmile spatřil tribuna přicházet, a&#160;odložil modlitbičku na lavičku.</p>
			<p class="MLP_text ParaOverride-1">„V&#160;dobrém, jak jinak, nežli v&#160;dobrém, dobrý člověče,“ řekl Petr Semlela lstivě.</p>
			<p class="MLP_text ParaOverride-1">„Co pogledáváš v&#160;této liduprosté končině, dobrý muži?“</p>
			<p class="MLP_text ParaOverride-1">„Krém na boty, zápalky a&#160;holiče. Taky kousek mýdla, teplou vodu, prádelní šňůru a&#160;žehličku.“</p>
			<p class="MLP_text ParaOverride-1">„Skromností věru negýříš. A&#160;jsi-li pak duše křesťanská?“</p>
			<p class="MLP_text ParaOverride-1">„Bez vyznání.“</p>
			<p class="MLP_text ParaOverride-1">„To bych tě mogl nejdřív pokřtít na křesťana, než dojde na ten krém na boty, duše gříšná.“</p>
			<p class="MLP_text ParaOverride-1">„K&#160;čemu by mi to bylo dobré?“</p>
			<p class="MLP_text ParaOverride-1">„Abys měl cestu do nebe otevřenou, pogane.“</p>
			<p class="MLP_text ParaOverride-1">„Když jinak nedáš, Matvěji Ukousnutý Nose, tak si mě pro mě za mě třeba pokřti.“</p>
			<p class="MLP_text ParaOverride-1">Pojedli zbytek jelena, který Semlela přinesl zpoza ropné laguny, napili se mléka srnčího, čerstvě nadojeného. A&#160;když se najedli a&#160;napili, spokojeně odříhli a&#160;v&#160;trávě odpočali, svlékl se Semlela do naha a&#160;eremita jej šťouchl do potoka s&#160;vodou jarní, velice studenou.</p>
			<p class="MLP_text ParaOverride-1">„Křtím tě na jméno Matvěj Po Rouře Přišedší,“ volal za ním ze břehu.</p>
			<p class="MLP_text ParaOverride-1">Nebyla to žádná hrůza po všem, co Petr Semlela vystál cestou z&#160;Jagodova na palouček pod sosnou. V&#160;peci bylo zatopeno a&#160;poustevník po zdařilém křtu vytáhl z&#160;kredence dosud neodšpuntovanou dvoulitrovou láhev duchovního nápoje, z&#160;pravých brambor vypáleného. Dobře bylo v&#160;poustevně. I krém na boty se našel, americký, minkový, jaký leštit netřeba, vyleští se sám.</p>
			<p class="MLP_text ParaOverride-1">Té noci spal Matvěj Po Rouře Přišedší po dlouhé době v&#160;posteli přikrytý vlněnou houní, v&#160;potoce umytý, dosyta najedený, napitý a&#160;pomodlený. V&#160;teple a&#160;pod střechou.&#160;– Kdyby byl nevypil tolik vodky čerstvě odšpuntované, byl by býval nad ránem slyšel řev motoru z&#160;palouku se ozývající a&#160;měl by jistou, mizernou sice, ale přeci jen, šanci upláchnout. Kdoví co v&#160;tom duchovním nápoji bylo přimícháno. Ani když byli ve vzduchu a&#160;spokojený poustevník mával helikoptéře storublovou bankovkou, jednorázovou odměnou za jednorázový agentní výkon, novokřtěnec stále ještě spal. I kdyby se probudil, let by nevychutnal, protože byl zašněrován v&#160;pytli, a&#160;i&#160;kdyby nebyl v&#160;pytli, bylo by mu špatně nejen z&#160;kořalky, také z&#160;letu. Probral se za dva dny ve tmě. Měl na sobě spodky s&#160;bílými a&#160;modrými pruhy a&#160;byla mu zima. Šmátral kolem sebe a&#160;zjistil, že je v&#160;jámě. Nahmatal kořínky, které ze stěn jámy vyrůstaly, nad hlavou spatřil světelný obdélník špatně doléhajícího poklopu, na nějž nedosáhl, ani když si poskočil. Nahmatal také prázdný kbelík a&#160;džbán se zteplalou vodou, jakou se zalévají kytky.</p>
			<p class="MLP_text ParaOverride-1">V&#160;poledne se poklop zvedl a&#160;vpustil do jámy oslnivé světlo, za světlem košík, v&#160;košíku miska s&#160;trochu teplou pohankovou kaší a&#160;studený sleď volně ložený, přesolený. K&#160;tomu hliníková lžíce. Po siestě se do jámy spustil provazový žebřík. Semlela se chytil žebříku a&#160;zkoušel po něm vylézt. Jen se do provazů zašmodrchal, žebřík se s&#160;ním točil dokolečka dokola.</p>
			<p class="MLP_text ParaOverride-1">„Drž se, my tě vytáhneme!“ ozvalo se shůry. Vytáhli ho dva agenti&#160;TCS. Nejdřív mu řekli, ať si dá bacha, aby mu nerozbili držku: agent Borufkadze a&#160;agent Rebarborina, že jsou agenti Tajné carské služby v&#160;civilu. Odvedli ho do maringotky bez koleček, na trámech napevno usazené, kousek od ropovodu. Na stěně visel barevný obraz cara Ivana Líbezného-Shovívavého, panovník v&#160;purpuru, s&#160;nalepenými vousy a&#160;korunou klenutou, spadající po uši a&#160;přes obočí. Po obličeji lezla caru moucha masařka. Zabzučela občas, promnula si přední končetiny a&#160;popolezla dál, na carově nose našla zalíbení. Přilepila se na něj a&#160;už tam zůstala, vytvořila na carském nose nepatřičné mateřské znaménko. Agent Rebarborina to postřehla, plácla plácačkou, a&#160;bylo po mouše.</p>
			<p class="MLP_text ParaOverride-1">„Jméno!“ zvolala.</p>
			<p class="MLP_text ParaOverride-1">„Matvěj Po Rouře Přišedší,“ řekl tribun Lidu Petr Semlela.</p>
			<p class="MLP_text ParaOverride-1">„Kecáš, Semlelo,“ řekl agent Borufkadze. S&#160;hlavou skloněnou probíral se doklady na stole: občanský průkaz, řidičák a&#160;průkazka tribuna Lidu umožňující libovolnou přístupnost. „Tak spusť, holoubku, ať jsme o&#160;kapánek chytřejší.“</p>
			<p class="MLP_text ParaOverride-1">„Zdá se, že vám dlužím vysvětlení, proč a&#160;jak jsem se ocitl ve Svazu euroasijských demokratických republik a&#160;co tady pohledávám. Dosud jsem k&#160;tomu neměl příležitost.“</p>
			<p class="MLP_text ParaOverride-1">„To věru,“ souhlasil agent Borufkadze a&#160;agent Rebarborina si nachystala na prkénko blok, aby mohla všechno, co bude vyřčeno, zaznamenat.</p>
			<p class="MLP_text ParaOverride-1">„A&#160;také vám musím říct, jak jsem přišel ke jménu Matvěj Po Rouře Přišedší, i&#160;když v&#160;průkazech mám uvedeno docela jiné jméno.“</p>
			<p class="MLP_text ParaOverride-1">„To můžeš vynechat, to víme líp než ty,“ zasmál se Borufkadze.</p>
			<p class="MLP_text ParaOverride-1">„Jméno Matvěj Po Rouře Přišedší neplatí, na to můžeš zapomenout, Semlelo,“ řekla Rebarborina s&#160;tužkou v&#160;ruce. „Tak spusť, ať mám co zapisovat.“</p>
			<p class="MLP_text ParaOverride-1">Kus podzimu, celou zimu a&#160;začátek jara tribun Semlela, svojí podstatou řečník, nepromluvil s&#160;živým člověkem; eremita Matvěj Ukousnutý Nos mu neposkytl dostatek prostoru, až teprve teď mohl rozvinout své řečnické umění v&#160;plné šíři. Teď se ocitl ve svém živlu. Vždyť schopnost mluvit jej vynesla k&#160;výšinám tribunství Lidu.&#160;– Agent Rebarborina stenografovala a&#160;stenografovala, až měla postenografované tři bloky formátu&#160;A4 po osmdesáti listech a&#160;ruka jí zdřevěněla.</p>
			<p class="MLP_text ParaOverride-1">„Nuže dobrá,“ rozhodl agent Borufkadze, „budeme pokračovat zítra, stejně už je pozdě.“</p>
			<p class="MLP_text ParaOverride-1">Odvedli Semlelu zpátky k&#160;jámě a&#160;spustili ho dolů s&#160;omluvou, že lepší ubytování pro něj nemají, ale spustili za ním huňatou deku, aby byl ochráněn před nočním chladem. Vrátili mu také oblek a&#160;košili páchnoucí odvšivovací dezinfekcí, ale boty mu nevrátili. Odevzdali je k&#160;zevrubnému forenznímu vyšetření do laboratoře v&#160;Kosyginu.</p>
			<p class="MLP_text ParaOverride-1">Tři dny po dvanáct hodin vyslýchali agenti&#160;TCS Petra Semlelu, než byli s&#160;výslechy hotovi. Jakmile byli hotovi, odvezli jej gazíkem po příšerné cestě do Kosigyna a&#160;z&#160;Kosigyna letadlem&#160;IL-2014 přímo do Moskvy. Nakoupili pro něj osobní prádlo ve třech vyhotoveních, šatstvo průměrné kvality pro letní sezónu, tenisky adidasky, smoking a&#160;kravatu, čepici s&#160;kšiltem, batůžek a&#160;lepenkový kufr, ostříhali ho a&#160;oholili, ubytovali jej v&#160;hotelu Stachanovec a&#160;řekli, že se odtud nemá ani hnout, musí počkat na pokyn. Ať si mezitím dobře rozmyslí, co by jako tribun Lidu v&#160;exilu mohl hostitelské zemi, Svazu euroasijských demokratických republik, nabídnout, když už ho tu živí, šatí a&#160;starají se o&#160;něj za carské peníze.</p>
			<p class="MLP_text_bez1radku_-12-0- ParaOverride-1">Jediné okno ze Semlelova pokojíku v&#160;hotelu Stachanovec na Starém Městě moskevském vedlo do dvorku se třemi nadrozměrnými popelnicemi, nepojízdným dvoukolákem s&#160;okovanými koly a&#160;zchátralou hrušní bez hrušek. Scházeli se tu kocouři z&#160;celého Starého Města, aby si rozdělili rajóny a&#160;nelezli si navzájem za kočkami, kterých je v&#160;Moskvě dostatečné množství pro všechny kocoury, v&#160;některých čtvrtích dokonce přebytek. Není třeba si navzájem trhat uši, zasazovat bodné a&#160;sečné rány pro nějakou kočku. A&#160;přeci k&#160;šarvátkám docházelo, hlavně v&#160;noci budil tribuna válečný pokřik a&#160;bolestné sténání. Také se sem uchyloval zdvořilý bezdomovec Alexej kníže Krivoguboj s&#160;každodenní dvoulitrovou láhví denaturované vodky, aby si ji mohl na korbě nepojízdného dvoukoláku užívat sám, nerušen jinými, nezdvořilými bezprizornými, aby se nemusel s&#160;nikým dělit. Přicházely sem také hotelové ficky s&#160;kbelíky plnými nesnědeného jídla. Vysypávaly jídlo do popelnic pro knížete Alexeje, aby si mohl po probuzení vybrat nejchutnější kousky. Také havrani zde rokovali ve větvích zchátralé hrušky a&#160;nevadilo jim, že na hrušce žádné hrušky nerostou. Zbytky jídla, které jim sytý kníže Alexej po obědě přenechával, nepohrdli.</p>
			<p class="MLP_text ParaOverride-1">Dny plynuly a&#160;Petr Semlela trpělivě čekal. Pozoroval spořádaný život na dvorku hotelu Stachanovec. Jídlo mu nosila čiperná Klaudia Zvonimirovna do pokoje v&#160;kastrůlkovém jídlonoši docela teplé a&#160;po jídle se pro nádobí vracela, usměvavá, vždy dobře naladěná. Pokaždé si s&#160;tribunem Lidu krapet zašpásovala a&#160;celá pomačkaná se slovy „I&#160;vy jeden, Petře Luďkoviči, vy vy vy vy“ odcházela z&#160;pokoje do skutečného života. Takto v&#160;hotelu Stachanovec, v&#160;čekání na událost, plynul čas. Kromě radovánek a&#160;pozorování života zabýval se tribun přemýšlením o&#160;věcech závažných a&#160;plánováním budoucnosti v&#160;osvobozené vlasti, neboť pevně věřil, že proklatí revolucionáři budou jednoho dne rozdrceni a&#160;on se tam vrátí. Vždyť je to jeho domov!</p>
			<p class="MLP_text ParaOverride-1">Když se mu podařilo vypít poslední nápoj z&#160;minibaru a&#160;další už hotelový sluha nepřinesl, ozvalo se rázné zaklepání na dveře, ráznější než kterékoli jiné. Aniž by počkali na pokyn ke vstupu, vstoupili agenti&#160;TCS Borufkadze a&#160;Rebarborina. Oblečeni ve večerním, s&#160;kyticí tulipánů přivezenou zvláštním letadlem z&#160;Nizozemska: červené, žluté, bílé a&#160;temně modře žíhané. Kdo by něco takového od drsných agentů, za cara život dennodenně nasazujících v&#160;těžké, přetěžké službě, očekával… S&#160;kyticí!</p>
			<p class="MLP_text ParaOverride-1">„Moc se neolizuj, ta je pro carevnu Káťu Zahloubanou,“ vyvedla Semlelu z&#160;omylu agent Rebarborina v&#160;róbě s&#160;hlubokým večerním dekoltem.</p>
			<p class="MLP_text ParaOverride-1">„Obleč si, holoubku, smoking, jde se k&#160;carovi,“ houkl na něj Borufkadze. „Snad sis nemyslel, že je ta kytka pro tebe.“</p>
			<p class="MLP_text ParaOverride-1">„Nemyslel.“</p>
			<p class="MLP_text ParaOverride-1">Agenti přinesli Semlelovi také jeho boty Salamander, propuštěné z&#160;forenzního zkoumání s&#160;negativním nálezem. Ke smokingu se zrovna nehodí, ale jiné nemá. Car s&#160;carevnou to budou muset překousnout. Z&#160;hotelu Stachanovec vyšli zadním vchodem přes dvoreček. Kocouři před nimi prchali, Alexej kníže Krivoguboj na dvoukoláku povstal, sundal námořnickou čapku a&#160;hluboce se poklonil. Každý bezdomovec pozná policajta na dálku, i&#160;když je s&#160;kyticí a&#160;ve večerním, i&#160;ve spánku pozná policajta. Lépe je s&#160;nimi v&#160;dobrém vycházet.</p>
			<p class="MLP_text ParaOverride-1">Na rohu Kvakinovy s&#160;Morozovovou na ně čekala čajka vyzdobená carskou vlajkou, aby se poznalo už z&#160;dálky, že jede kremelské panstvo, že je nezbytné klidit se mu z&#160;cesty. Auto nezamířilo rovnou do Kremlu. Nejdřív objeli Moskvu třikrát dokola a&#160;pak teprve na Rudé náměstí, podél mauzolea Vladimíra Iljiče. Před kremelskými vraty carský kočí zatroubil signál: dvakrát dlouze, dvakrát krátce a&#160;ještě jednou dlouze. Vrata se otevřela a&#160;čajka vplula bránou na první nádvoří. Rota maskovaných samopalníků s&#160;odjištěnými kalašnikovy vyskákala z&#160;úkrytů, aby jistila práci prohledávačů v&#160;modrých kapucích; vytáhli z&#160;čajky celou posádku i&#160;s&#160;řidičem a&#160;svlékli ji donaha, prohledali šatstvo, povrch těl i&#160;tělní dutiny. Celý proces proběhl s&#160;neuvěřitelnou rychlostí, jen u&#160;agenta Rebarboriny došlo k&#160;průtahům a&#160;Semlela si přitom všiml, že agent má podezřele krásná ňadra&#160;– skvělá práce plastického chirurga profesora Rasputinova, světové špičky v&#160;oboru. Ostatní prohledávači mezitím prohledali vnitřnosti, podvozek i&#160;motor carské čajky. Opatrnosti nikdy není dost, obzvláště v&#160;Kremlu.</p>
			<p class="MLP_text ParaOverride-1">Na druhém nádvoří se proces zopakoval, také na třetím i&#160;na čtvrtém, na pátém se už prohlížeči spokojili s&#160;prostým ohmatáním prohlížených, jenom Rebarborina byla svlečena, práci profesora Rasputinova si ohmatávači z&#160;pátého nádvoří nechtěli nechat ujít.</p>
			<p class="MLP_text ParaOverride-1">Na pátém nádvoří nemuseli znovu nasedat, čajka odjela bez nich. Směli vstoupit do nejvnitřnější budovy Kremlu, do carských prostor. Ujal se jich vrchní chodbař v&#160;bílých rukavičkách se dvěma pomocníky také v&#160;bílých rukavičkách. Všichni byli němí, aby nemohli vyzradit žádné z&#160;carských tajemství. Vrchní chodbař se blahosklonně usmíval a&#160;úsměv ho neopouštěl ani na chvíli, zatímco jeho pomocníci se neusmívali ani trošičku. Šli a&#160;šli; chodbař vpředu, Semlela s&#160;kyticí pro carevnu mezi Borufkadzem po levici a&#160;Rebarborinou po pravici, za nimi pomocníci chodbaře v&#160;zelených livrejích, bedlivě střehli podezřelý pohyb některého z&#160;příchozích. Byli připraveni citelně zasáhnout.</p>
			<p class="MLP_text ParaOverride-1">Prošli obrazárnou s&#160;originálními plakáty Alfonse Muchy, s&#160;rozměrným Repinovým plátnem Burlaci na Volze, Leonardovou Monou Lisou, Šiškinovým Pšeničným polem, Čumpelíkovým Klementem Gottwaldem a&#160;skulpturou Beznohé běžkyně od umělkyně Chromy ze Senovážného náměstí, vešli do dvorany s&#160;prosklenou kupolí a&#160;šesti papoušky ara, ovládajícími hlavní světové jazyky: ruštinu, čínštinu, arabštinu, španělštinu, angličtinu a&#160;češtinu. Však také všemi těmito jazyky příchozí v&#160;Kremlu přivítali. Za papouščí dvoranou vedla chodba vyzdobená zbrojí rytířskou, bojarskou a&#160;bohatýrskou, a&#160;končila vysokánskými zlatými dveřmi s&#160;bohatým ornamentálním reliéfem, zavřenými platinovou závorou posázenou smaragdy, opály a&#160;ametysty zevnitř i&#160;zvenčí. Dva bujaří bojaři dva metry dvacet výšky a&#160;objemu nezanedbatelného, s&#160;vousisky do pasu, ozbrojení sekyrami na dvě strany blýskavými, širokými a&#160;do ostra nabroušenými, se zlatými šňůrami na rudých prsou a&#160;zlatými zuby v&#160;tlamách hlídali vchod do trůnního sálu, aby vrah, travič, nepřítel, myška ani muška poletuška nemohli proniknout k&#160;carovi báťuškovi, tatínkovi všeho lidu Svazu euroasijských demokratických republik, dobrovolně kolem cara přimknutých. Běda každé mouše, která by se o&#160;průnik pokusila!</p>
			<p class="MLP_text ParaOverride-1">Chodbař špitl levému i&#160;pravému dveřníkovi do ucha heslo, dveřníci kývli hlavami, prohlédli ještě kytici tulipánů v&#160;Semlelově ruce, odsunuli závoru a&#160;otevřeli dveře do trůnního sálu s&#160;podlahou parketovou, znamenitě vyleštěnou, až oči přecházely. Na protějším konci místnosti se zvedalo schodiště mramorované, zlatem lemované, drahokamy posázené, rudým běhounem přikryté. Na vrcholu schodiště, až docela u&#160;stropu výjevy z&#160;nebeské říše pomalovaném se tyčil dvojtrůn, na dvojtrůnu car Ivan Laskavý-Shovívavý a&#160;vedle něj carevna Káťa Zahloubaná, oba v&#160;purpuru, zlatě a&#160;hermelínu z&#160;dvou tisíců sobolů sibiřských v&#160;zimě utracených. Roucha jejich spadala jako vodopád ze schodů podél koberce až k&#160;prvnímu stupni, aby audientisté nemuseli po strmých schodech do takové výšky a&#160;mohli políbit lem rouch jejich už na prvním schodku.</p>
			<p class="MLP_text ParaOverride-1">Jakmile agenti se Semlelou vstoupili do trůnního sálu, chodbaři jim zručně podrazili nohy, aby se podle audienčního protokolu rozplácli na podlaze. K&#160;majestátům je třeba připlazit se po břiše. Chuděra kytka pro carevnu… Když se připlazili pod trůny, když políbili lemy jejich rouch a&#160;hodlali pozvednout oči k&#160;výšinám majestátů, uslyšeli mladistvý tenorek:</p>
			<p class="MLP_text ParaOverride-1">„Kde vězíte, do řiti, takovou dobu!“</p>
			<p class="MLP_text ParaOverride-1">Pozvedli zrak a&#160;zjistili, že car i&#160;carevna na trůnu nejsou živé bytosti, že jsou to figuríny voskové, umně zhotovené, jako by uprchly z&#160;muzea Madame Tussauds.</p>
			<p class="MLP_text ParaOverride-1">Teprve za reprezentačním trůnním sálem vyleštěným, do očí bijícím jsou obytné carské komnaty, v&#160;nichž se odehrává skutečný carský život, carské panování. Odtud se vládne celé rozlehlé říši: demokraticky a&#160;také trochu despoticky. Samotná demokracie na všecko nestačí. Poddaní Svazu euroasijských demokratických republik smějí rozhodovat o&#160;svých osobních záležitostech: koho si vezmou za manžela či za manželku, jak se budou jmenovat jejich děti, kolik kaše sní, kolik hrachu, půjdou-li ve svém volném čase do kina, do čajovny nebo jen tak na procházku, co si obléknou v&#160;pátek a&#160;co v&#160;neděli, pořídí-li si hodinky Zaria nebo se budou neustále vyptávat kolemjdoucích, vedlesedících či stojících majitelů hodinek, aby něco nezanedbali, aby se dostavili včas, aby věděli. V&#160;dnešní době je i&#160;ve Svazu euroasijských demokratických republik mnohdy dobré vědět, kolik je hodin. Ve Svazu euroasijských demokratických republik má každý občan právo to vědět a&#160;nikdo mu toto právo nemůže odepřít. V&#160;tom spočívá podstata demokracie&#160;– občanská rovnost nejen před Bohem, ale také před zákonem.</p>
			<p class="MLP_text ParaOverride-1">Mnohdy však při uskutečňování velkých myšlenek příliš demokracie překáží. Kdyby car Ivan Líbezný-Shovívavý, tatínek všech občanů Svazu, nechal hlasovat dumu o&#160;každé prkotině, kdyby měl zjišťovat, jaký názor mají všechny jeho národy, všichni poslanci, všichni občané na jeho carské nápady, nikdy by Svaz euroasijských republik nebyl vybudován a&#160;všichni by se museli spokojit s&#160;nostalgickou vzpomínkou na velký, mohutný SSSR, který se rozpadl vinou přílišné demokracie, o&#160;tom není sporu. Demokracie je skvělá věc, jenže má svoje limity. Je-li demokracie příliš, nedá se kloudně vládnout ani budovat a&#160;rozšiřovat říši. Demokracie mnohdy překáží vzletným myšlenkám. Parlament komplikuje věci zřejmé, jasné, sel­ským rozumem pochopitelné. Každý člen dumy si totiž myslí, že musí stůj co stůj vyjádřit svůj názor, i&#160;když ho nemá. Naštěstí car stojí nad dumou, carský rozum je rozumem nejrozumnějším a&#160;zároveň nadřazeným rozumům ostatním. Přebíjí všechny mdlé rozoumky poslanců, ministrů, expertů i&#160;lobbistů. Car Ivan Líbezný-Shovívavý je i&#160;přes mládí a&#160;částečnou otylost mužem velice nápaditým. Nikdo neví&#160;– ani carevna&#160;–, kam na ty nápady chodí.</p>
			<p class="MLP_text ParaOverride-1">Pro Petra Semlelu byli car i&#160;carevna velikým překvapením; očekával postarší manželský pár, šedobradého vyzáblého tatínka miliardy poddaných a&#160;dobročinnou dámu zahalenou v&#160;hermelínu. Od kompjútru se na něj zubil obtloustlý bezvousý mladíček se zplihlými blonďatými vlasy po ramena, v&#160;leviskách s&#160;dírou na koleně a&#160;v&#160;sepraném tričku s&#160;nápisem „THE TWO HORSE BRAND IS GENUINE QUALITY“. Seděl na židli s&#160;kolečky&#160;– jako by z&#160;oka vypadla pohyblivé židli paní režisérky Vožaté ze studia sedm&#160;– a zobal čipsy z&#160;pytlíku. Carský obývák byl zařízen pohodlným nábytkem z&#160;Ikey, police na stěnách zaplněny disketami, na čelní stěně portrét Myšáka Mikyho od světoznámého umělce Andreje Varholy, pravá kopie serigrafie, sběratelský unikát.</p>
			<p class="MLP_text ParaOverride-1">Nejvíc prostoru v&#160;rozlehlé místnosti zabírala hora pleteniny, jejímž původcem byla carevna Jekatěrina Zahloubaná, svěží mladá žena velkých ňader a&#160;útlého pasu, oblečená také v&#160;leviskách s&#160;dírou na koleně a&#160;v&#160;méně sepraném tričku bez nápisu. Pletla šálu pestrých barev pro bezprizorné, aby jim bylo v&#160;zimě méně zima. První dámy se začasté věnují dobročinnosti. Zároveň usilovně pracovala na zápisu do <span class="MLP_znak_kurziva_11b">Guinnessovy knihy rekordů </span>za nejdelší vlněnou šálu na světě upletenou na dvou jehlicích. Její ctižádostí bylo uplést šálu, do níž by se v&#160;zimě zabalili všichni bezdomovci Svazu euroasijských demokratických republik. Záměr vskutku velkorysý, carský a&#160;nesnadný. Jenže carevna Jekatěrina nebyla jen Zahloubaná, nýbrž také velice houževnatá, a&#160;nikdo v&#160;celém Svazu nepochyboval o&#160;tom, že si v&#160;příštím vydání <span class="MLP_znak_kurziva_11b">Guinnessovy knihy rekordů</span> přečte jméno své panovnice.</p>
			<p class="MLP_text ParaOverride-1">Agenti&#160;TCS Borufkadze a&#160;Rebarborina si stoupli ke dveřím a&#160;dělali, že tam nejsou. Jen postrčili bezradného tribuna Lidu s&#160;pohmožděnou kytkou nizozemských tulipánů blíž k&#160;carovi. Moc mu tím nepomohli, neznal protokol, nevěděl jak se zachovat.</p>
			<p class="MLP_text ParaOverride-1">„Piješ kvas?“ zeptal se ho car nekompromisně.</p>
			<p class="MLP_text ParaOverride-1">„Nevím…“ vymáčkl ze sebe Semlela. Kvasu dosud neokusil, v&#160;hotelu Stachanovec, ač to byl hotel čtyřhvězdičkový, se mu kvasu nedostalo.</p>
			<p class="MLP_text ParaOverride-1">„Piješ,“ rozhodl car. „Každý ve Svazu euroasijských demokratických republik a&#160;každý návštěvník Svazu euroasijských demokratických republik pije kvas.&#160;– Piješ kvas?“</p>
			<p class="MLP_text ParaOverride-1">„Piju.“</p>
			<p class="MLP_text ParaOverride-1">„Přineste kvas pro vzácného hosta!“ zvolal carským hlasem, a&#160;už tu byl Peťka s&#160;kvasem v&#160;broušené karafě a&#160;se sklenicí dosti rozměrnou, rovněž nabroušenou. Pro cara přinesl červenou plechovku kokakoly a&#160;pro carevnu cosi zeleného s&#160;brčkem. „Já jsem car, já kvas nemusím. A&#160;Káťa taky ne, protože je carevna,“ řekl car a&#160;lstivě se zašklebil.</p>
			<p class="MLP_text ParaOverride-1">Agenti stáli u&#160;dveří a&#160;snažili se vypadat jako bytové zařízení. To agenti dokážou, mají výcvik a&#160;praxi při sledování zájmových osob. Semlela však o&#160;nich věděl, nevěděl však co s&#160;kvasem a&#160;co s&#160;kyticí. Bylo mu trapné. Pohlédl zoufale na agenty a&#160;ti mu napovídali gesty, že má dát kytici carevně, pak se napít kvasu a&#160;kvas pochválit.</p>
			<p class="MLP_text ParaOverride-1">„To je pěkná kytice,“ pochválila carevna, odložila pletení, přijala kytici a&#160;přivoněla. „Pěkná, ale nevoní.“</p>
			<p class="MLP_text ParaOverride-1">„Nevoní,“ připustil Semlela a&#160;vrhl vyčítavý pohled na agenty u&#160;dveří. „Voňavou mi nedali…“</p>
			<p class="MLP_text ParaOverride-1">„Nevadí,“ řekla carevna, odložila kytici na podlahu a&#160;znovu se chopila jehlic. Přece ho nedá zastřelit kvůli tomu, že jemu, cizinci, dali agenti špatnou kytici. Určitě to udělali schválně.</p>
			<p class="MLP_text ParaOverride-1">„Tak revoluci doma máte, revoluci vítěznou…“ řekl car spokojeně.</p>
			<p class="MLP_text ParaOverride-1">„Ano, vaše imperátorská rozlehlosti, proto jsem se uchýlil k&#160;vám, do Svazu euroasijských demokratických republik, abych holý život zachránil.“</p>
			<p class="MLP_text ParaOverride-1">„Zač stojí ten tvůj život?“</p>
			<p class="MLP_text ParaOverride-1">„Záleží na okolnostech, vaše imperátorská rozlehlosti.“</p>
			<p class="MLP_text ParaOverride-1">„Mám nápad, Semlelo. Nápadů mám habaděj, protože jsem chytrý a&#160;nápaditý, nejchytřejší a&#160;nejnápaditější. Tenhle nápad by se ti mohl zamlouvat.&#160;– Tribun Lidu, to je u&#160;vás hodně vysoké postavení, že?“</p>
			<p class="MLP_text ParaOverride-1">„Dá se říci, vaše imperátorská rozlehlosti…“</p>
			<p class="MLP_text ParaOverride-1">„A&#160;taky významné, že. Tribun Lidu mluví za Lid, vede Lid a&#160;hájí jeho zájmy. Jak je tedy možné, Semlelo, že se ti Lid vymkl z&#160;rukou a&#160;spáchal revoluci bez tebe?“</p>
			<p class="MLP_text ParaOverride-1">„Těžko říct…“ soukal ze sebe tribun v&#160;rozpacích. „Ženská to zavinila, zblbla Lid, Lid bývá na ženské, Vlasta Revoluce.“</p>
			<p class="MLP_text ParaOverride-1">„Chyba se stala, holoubku, jen si to přiznej! Ale chyba se dá napravit.“</p>
			<p class="MLP_text ParaOverride-1">„Jenže jak, vaše imperátorská rozlehlosti, to je otázka…“</p>
			<p class="MLP_text ParaOverride-1">„Těžké, přetěžké… Bez mé pomoci to nepůjde.&#160;– Globus!“ zvolal carským hlasem. V&#160;tu ránu tu byl Peťka s&#160;globem průměrné velikosti. „Ukaž, kde to je!“</p>
			<p class="MLP_text ParaOverride-1">Semlela mlčky ukázal ukazovákem na naši krásnou zemi, na svoji nešťastnou vlast zmítanou krvavou revolucí.</p>
			<p class="MLP_text ParaOverride-1">„Takové maličké,“ podivil se imperátor a&#160;napil se kokakoly. Vytáhl šuplík psacího stolu, kradmo pohlédl na carevnu, a&#160;když zjistil, že si hledí pletení a&#160;nehledí na něj, vytáhl koblih americké výroby s&#160;otvorem uprostřed&#160;– snad aby se mohl nosit na krku navlečený na šňůrce&#160;– a nacpal si ho lačně do chřtánu. Neměl by, carevna má pravdu, měl by raději zeleninu a&#160;více pohybu.</p>
			<p class="MLP_text ParaOverride-1">„Ano, maličké… Ale jsou i&#160;menší, vaše imperátorská rozlehlosti.“</p>
			<p class="MLP_text ParaOverride-1">„Opravdu? To snad ani nestojí za to. Přimknout by se měly.“</p>
			<p class="MLP_text ParaOverride-1">„To věru,“ řekl Semlela.</p>
			<p class="MLP_text ParaOverride-1">„Za Sovětského svazu to přece patřilo k&#160;Sovětskému svazu,“ řekl car.</p>
			<p class="MLP_text ParaOverride-1">„Kdepak, nepatřilo,“ namítl Semlela. „Vlastně jako by patřilo…“</p>
			<p class="MLP_text ParaOverride-1">„Patřilo,“ prohlásil panovník rozhodně. „Copak jsem se na Lomo­nosovově univerzitě na Leninských horách špatně učil historii své země? Co jednou patřilo, zas bude patřit. Žijí-li pak u&#160;vás také nějací občané Svazu euroasijských demokratických republik? Aspoň tři kdyby byli…“</p>
			<p class="MLP_text ParaOverride-1">„Tři? Spousta jich tam žije, Svazáků. Desítky tisíc! Čepice prodávají a&#160;zlatá vejce, odznaky, hvězdičky, pelmeně a&#160;matrjošky, jantar v&#160;hroudách a&#160;taky kalašnikovy a&#160;tanky pod rukou, děvočky spanilé půjčují za poplatek, v&#160;šachy hrají, peníze utrácejí, na procházky chodí, v&#160;tramvajích jezdí, ba i&#160;v&#160;metru… Mnoho, přemnoho Svazáků u&#160;nás žije, dobře žije: pivo popíjejí, ze života se radují, domů se nechystají, revoluce se jich netýká.“</p>
			<p class="MLP_text ParaOverride-1">„Nechce-li ptáček do hnízdečka, musí hnízdečko za ptáčkem,“ pravil car Ivan Líbezný-Shovívavý, tatínek všech Svazáků. „Dobřes promluvil, Petře Luďkoviči, v&#160;dohledné době ti dáme vědět.“</p>
		</div>
</body>
</html>