<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>revoluce-20</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="revoluce-20" xml:lang="cs-CZ">
		<div class="Z-kladn--textový-r-meček">
			<p id="_idParaDest-17" class="MLP_uroven2_kapitola ParaOverride-1">VI</p>
			<p class="MLP_text_bez1radku ParaOverride-1">Stále ještě prodléval v&#160;hotelu Stachanovec v&#160;pokoji s&#160;výhledem do dvora a&#160;trpělivě čekal. Vycházky neměl povoleny. Ani do čajovny si nemohl zaskočit na čaj. Možná by mu tam i&#160;lahvinku gruzínského koňaku prodali… Nějaká eura v&#160;kapse měl, snad by mu i&#160;za ně nápoj prodali. Okno směl otevřít, z&#160;okna vyhlédnout a&#160;pak je zase zavřít. Čekal, až ho car povolá. Mohlo to být zítra, pozítří, za měsíc, za dva, za dva roky, za deset let, kdoví… Ale mohlo to být každou chvíli, hned teď ho mohli povolat, a&#160;kdyby byl v&#160;tom okamžiku naproti v&#160;čajovně, mohli by ho nenajít, i&#160;kdyby ho tam hledali. Mohl by být zrovna močit, při čaji se močí zhusta, stejně jako při pivu, ne-li ještě častěji. Jaké následky by pak jeho absence mohla mít pro něj, pro hotelový personál, pro zaměstnance čajovny, těžko domyslet. V&#160;Semlelově vlastním zájmu bylo z&#160;hotelového pokoje nevycházet a&#160;čekat na carova posla, nebo posly, třeba to budou zase ti dva agenti TCS Borufkadze a&#160;Rebarborina, přívětiví lidé, anebo někdo jiný, rovnou z&#160;Kremlu, od carského dvora. Mohou si pro něj přijet automobilem jako posledně, může to být vůz tažený trojkou lošadí, mohou vyslat i&#160;pěšího posla, vždyť do Kremlu to ze Stachanovce není daleko. Mohla by to být docela pěkná procházka ulicemi Starého Města plnými rozesmátých lidí s&#160;dobráckými tvářemi.</p>
			<p class="MLP_text ParaOverride-1">Člověk nesmí být netrpělivý, chce-li dosáhnout vysokého cíle. Čím vyšší cíl, tím více trpělivosti je zapotřebí k&#160;jeho dosažení. Čas čekání nemusí být časem ztraceným. Všechny kocoury ze Starého Města znal už Semlela jménem, seznámil se také s&#160;Alexejem knížetem Krivogubovem, který se na hotelový dvorek uchyloval stále častěji, aby na nepojízdném dvoukoláku pod zchátralou hrušní mohl v&#160;klidu vypít svoji lahvinku denaturované vodky a&#160;nemusel se o&#160;ni dělit s&#160;ostatními bezprizornými. Semlela vyhlížející z&#160;okna se s&#160;ním o&#160;láhev netahal. Skrz otevřené okno vedli spolu nekonečný dialog o&#160;podstatě lidství; Semlela si tak zdokonaloval ruštinu a&#160;obohacoval ducha o&#160;hlubokou životní moudrost, jež přivedla knížete Krivogubova až sem, na dvoreček hotelu Stachanovec. Oplátkou se s&#160;ním dělil o&#160;potravu, kterou mu přinášela Klaudia Zvonimirovna. Jídla bylo tolik, že by je sám nesnědl, a&#160;škoda zbytky vyhazovat. Kdyby všechno to jídlo snědl, byl by už jako kulička, a&#160;to Petr Semlela nechtěl připustit.</p>
			<p class="MLP_text ParaOverride-1">„I&#160;vy jeden, Petře Luďkoviči, zase jste se dělil s&#160;tím nenasytným knížetem Krivogubovem!“ napomínala ho Klaudia Zvonimirovna. „Vy, vy, vy.“</p>
			<p class="MLP_text ParaOverride-1">„Co kdybychom si, Klaudie Zvonimirovno, zase jednou krapet zašpásovali?“</p>
			<p class="MLP_text ParaOverride-1">„Vy, vy, vy, Petře Luďkoviči, vždycky jsem po tom vašem špásování celá pomačkaná,“ bránila se na oko dívčina. „A&#160;víte-li pak, Petře Luďkoviči, že se mi po tom vašem špásování narodí děťátko?“</p>
			<p class="MLP_text ParaOverride-1">„To je mi ale překvapení! Opravdu, Klaudie Zvonimirovno?“ podivil se tribun Lidu a&#160;nevěděl, co na to říct a&#160;jak se zachovat. Má-li si Klaudii vzít za ženu a&#160;jak by to měl udělat, když musí v&#160;hotelu Stachanovec čekat na carův pokyn? Snad by je mohl oddat pop v&#160;hotelovém konferenčním sále, v&#160;mysliveckém salonku nebo rovnou v&#160;Semlelově pokoji… Jenže Klaudia Zvonimirovna se mu nelíbila ani trošku, k&#160;jejímu oplodnění došlo nedopatřením. Tak proč by se s&#160;ní měl ženit?</p>
			<p class="MLP_text ParaOverride-1">Tentokrát na špásování nedošlo. Přišli si pro něj, Klaudia Zvoni­mirovna si ani nestačila vykasat sukničku, a&#160;záležitost s&#160;vdavkami i&#160;dítětem zůstala otevřena. Opět to byli agenti Borufkadze s&#160;Rebarborinou, tentokrát přijeli na jízdním kole. Borufkadze přivezl Rebarborinu na rámu, Semlela musel vzít zavděk nosičem. Naštěstí to neměli daleko, ani do strmého kopce to nebylo, a&#160;Borufkadze byl zdatným cyklistou. Tentokrát smoking ani tulipánovou kytici netřeba. Než ho vpustili k&#160;carovi, musel chvíli čekat v&#160;předpokoji a&#160;směl se napít kvasu carského z&#160;karafy na stolečku, nalít si do sklenice, aby mu ušel čas, než od cara vyjdou čtyři tlustí maršálové ve zlacených uniformách s&#160;řády a&#160;vyznamenáními na obou stranách hrudi, ba i&#160;na zádech. Když konečně vyšli, byli dobře naloženi: smáli se, plácali se vzájemně po ramenou, šťouchali se břichy do břich, řády a&#160;vyznamenání na nich rachotily a&#160;cinkaly jako rolničky na koňských postrojích v&#160;předvánočním čase. Zřejmě uspěli.</p>
			<p class="MLP_text ParaOverride-1">„Budeš prezidentem,“ prohlásil car Ivan Líbezný-Shovívavý a&#160;nabídl Semlelovi americkou koblihu s&#160;otvorem a&#160;růžovou polevou. Sám si taky jednu vzal, nenápadně, aby to carevna Jekatěrina Zahloubaná neviděla.</p>
			<p class="MLP_text ParaOverride-1">„Váňo, že tě tou jehlicí přetáhnu! Necpi se furt těmi koblihami!“ napomenula carevna cara, aniž by vzhlédla od pletení. Kmitala jehlicemi zručně, zdá se, že humanitární šály pro <span class="MLP_znak_kurziva_11b">Guinnessovu knihu rekordů</span> odposledka notně přibylo. Pokoj jí byl téměř plný. Aby v&#160;něm carští manželé mohli pobývat a&#160;hosty přijímat, hrnula se šála postranními dveřmi ven, a&#160;dá se předpokládat, že se vlnila dlouhou chodbou až ke schodům, že přepadala ze schodů jako vodopád až do přízemí. Zdá se, že rekord, který carevna Káťa už má bezpochyby v&#160;kapse, zůstane v&#160;knize rekordů nepřekonán ještě po několik generací.</p>
			<p class="MLP_text ParaOverride-1">„Prezidentem? Opravdu?“ nemohl Semlela uvěřit vlastnímu sluchu.</p>
			<p class="MLP_text ParaOverride-1">„Co jiného. Přece tam u&#160;vás neobnovím kvůli tobě království, když jste tam měli takovou dobu republiku!“</p>
			<p class="MLP_text ParaOverride-1">„Ani nevím, vaše imperátorská rozlehlosti, jak bych vám měl…“</p>
			<p class="MLP_text ParaOverride-1">„Přece nedopustím, aby v&#160;tak směšně malé republice diskriminovali mé poddané, kteří vaši zemi poctili svou přítomností. Zavedeme tam pořádek a&#160;ty, Petře Luďkoviči, tomu budeš šéfovat. Jen mi tady musíš něco podepsat.“</p>
			<p class="MLP_text ParaOverride-1">„Podepsat?“</p>
			<p class="MLP_text ParaOverride-1">„Je to formalita, k&#160;ničemu tě to nezavazuje. Ale bez formalit se neobejdeme. Aby nám někdo někdy v&#160;budoucnu nevyčítal, že jsme okupanti.“</p>
			<p class="MLP_text_bez1radku_-12-0- ParaOverride-1">Kobku tři sta dvanáct znal jako svoje boty. Tady se přece seznámil s&#160;Dušánkem Beránkem. Tady spolu pilovali mříž, ještě je napilovaná, zamaskovaná rozžvýkaným zašpiněným chlebem. Daleko se s&#160;tím pilováním nedostali. Rovněž hnědé tepláky, do kterých se musel převléci, mu byly důvěrně známé. Je to oděv pro pobyt v&#160;kobce nadmíru praktický. Když mu přinesli večeři&#160;– těstovinová kolínka politá vybledlou omáčkou&#160;–, bylo na jídelní misce vyryto jeho jméno: „PŠTROS“. Dokonce dvakrát, jednou slaběji. Velice ho to potěšilo. Trvalé hodnoty zůstávají trvalými hodnotami za všech okolností. Po večeři, než odnesli vyprázdněné nádoby, podařilo se mu vyviklat ze stoličky hřebík a&#160;vyrýt do hliníkového ešusu „PŠTROS“ potřetí. Jako by se nic nezměnilo. Jenže tentokrát mělo všechno mnohem rychlejší spád. Ráno, ještě před snídaní, ho Béďa velitel odvedl k&#160;výslechu.</p>
			<p class="MLP_text ParaOverride-1">Major Vrzgala seděl za psacím stolem a&#160;nad ním visel obraz prezidenta republiky Dušana Beránka. U&#160;protější stěny, vzdálené dobrých deset metrů od vyšetřovatele, čekala na Pštrosa stolička bez opěradla, aby to měl při výslechu co nejnepohodlnější.</p>
			<p class="MLP_text ParaOverride-1">„Tak mi, člověče nešťastná, řekněte, co vás sem zase přivedlo?“</p>
			<p class="MLP_text ParaOverride-1">Pokrčení ramen v&#160;hnědé teplákové bundě.</p>
			<p class="MLP_text ParaOverride-1">„Tak dobře, zkusíme to jinak: Jméno!“</p>
			<p class="MLP_text ParaOverride-1">„Nepamatuju se.“</p>
			<p class="MLP_text ParaOverride-1">„Nejste vy náhodou Pštros, velitel revolučních úderek? Ten recidivista?“</p>
			<p class="MLP_text ParaOverride-1">„Nejsem.“</p>
			<p class="MLP_text ParaOverride-1">„Člověče, s&#160;vámi je ale potíž! To zas bude jednou výslech! Že já jsem raději nezůstal v&#160;těch dolech! Mohl jsem fárat dolů do dolu a&#160;pak z&#160;dolu nahoru a&#160;po šichtě chovat králíky. Ale teď… Copak mám čas na králíky, když musím vyslýchat a&#160;vyslýchat a&#160;vyslýchat? Vždyť ani nemám kdy pořádně se najíst z&#160;talíře. Pořád mi sem vodí nějaké lidi k&#160;výslechu, a&#160;co já s&#160;nimi, když sami nevědí, co je sem přivedlo! Kdo to má vědět? To aby z&#160;vás člověk tahal jako z&#160;chlupaté deky. Kdybyste chtěl kouřit, klidně si zapalte, jestli máte co. Výslech je náročná záležitost, hlavně na psychiku, to je na hlavu. Já bych o&#160;tom mohl celé dny povídat, celou zimu, celé léto. Víte, kolik výslechů já už mám za sebou? Každý den nejmíň jeden a&#160;někdy i&#160;dva, taky v&#160;sobotu, a&#160;dokonce i&#160;v&#160;neděli, svátek nesvátek, na to my nehledíme, protože bezpečnost je nejdůležitější. Tak si klidně zakuřte.“</p>
			<p class="MLP_text ParaOverride-1">„Když já nemám co,“ přiznal Pštros. Když ho zatýkali, zapomněl cigarety v&#160;kachlíkárně.</p>
			<p class="MLP_text ParaOverride-1">„Co se dá dělat. Ale je to škoda, mohli jsme si zakouřit. Tak budeme, pane Pštros, pokračovat ve výslechu bez kouření, abychom se dobrali nějakého výsledku. A&#160;když se nedobereme dnes, dobereme se zítra. Nebo jindy. Nemyslete si, my máme čas. Dnes už to není jako dříve, kdy naši předchůdci vyšetřovatelé času nazbyt neměli a&#160;kvůli urychlení celého vyšetřovacího, a&#160;tím pádem i&#160;soudního procesu se museli uchýlit k&#160;používání speciálních metod, poučeni při studiu historie dávné i&#160;nedávné, tuzemské i&#160;zahraniční. Dneska za nás pracuje čas. Nepřiznáš se dnes, trestníče? Přiznáš se zítra. Nebo pozítří. Nebo za měsíc. Nebo za rok, za dva, za tři… My máme času! Já si tu svoji svačinku sním klidně při práci, já do kantýny nemusím,“ řekl major Vrzgala a&#160;sáhl do šuplíku. Vytáhl odtud kvádr loveckého salámu a&#160;úctyhodnou čepel s&#160;německým nápisem „GOTT MIT UNS“. Zbraň byla dobře nabroušená, krájení obdélníčků loveckého salámu jí šlo jedna radost. Ze železné skříně vytáhl láhev piva Radegast, zručně ji otevřel a&#160;jedním vrzem vypil.</p>
			<p class="MLP_text ParaOverride-1">„Já mám svou metodu,“ pokračoval major ve výslechu, „a čas hraje pro mne. Času je dost, já nikam nespěchám. Myslíte, že mne to táhne domů? Že bych vás nejradši poslal do té vaší smradlavé kobky a&#160;chvátal k&#160;rodinnému krbu? Za manželkou? Za dcerou? Za psem Punťou? Kdeže! Vůbec mě to tam netáhne. Vždyť doma to znám, hodiny jdou, rádio hraje… Ale ten bordel! Dvě ženské v&#160;domácnosti, a&#160;neuklidí si ani ty svoje podprsenky, o&#160;jiných dámských intimitách nemluvě. Šuplíky povytahované a&#160;z&#160;nich se valí vodopády hader, kuchyň plná špinavého nádobí, připálené hrnce, smrad ze zelí, mléko po plotně, v&#160;předsíni bláto a&#160;nikde žádné navařeno, to abych šel rovnou do hospody i&#160;s&#160;aktovkou, doma ji není kam odložit. A&#160;ten hafánek se pořád plete pod nohama, potvora zakrslá, dobrmana nechtěly. A&#160;nemyslete si, že mám mizerný plat. Co vydělám, všechno těm dvěma ochechulím nacpu do chřtánu. Pak mám mít na cigarety! Myslíte, že se dočkám vděku? Tůdle nůdle!“</p>
			<p class="MLP_text ParaOverride-1">Zatímco Vrzgala vyslýchal účinnou metodou vršení slov, Pštros pozoroval čipernou mouchu; přiletěla ze zahrady do vyšetřovny otevřeným oknem, propletla se mezi mřížemi a&#160;byla tam, obletěla hlavu majora Vrzgaly třikrát, přistála na psacím stole a&#160;pustila se do průzkumu svačinových skvrn. Ale jenom chvilku, z&#160;některých ochutnala, jiné nechala tak. Opět vzlétla a&#160;rovnou na obraz pana prezidenta, Dušana Beránka. Posadila se mu na špičku nosu a&#160;chvatnými pohyby předních nožiček si vyčistila sosák od zbytků svačinky. Byla to neposedná moucha, hned zase vzlétla a&#160;na nose pana prezidenta zanechala sice malou, avšak dobře viditelnou skvrnku. Snadno by se setřela navlhčeným hadříkem, a&#160;portrétu by to velmi prospělo, protože skvrnka na Dušánkově tváři nebyla sama jediná, byla jich tam spousta, nepatrné od malých mušek, nezanedbatelné od masařek. Další mouchy přilétaly a&#160;další skvrny přibývaly, a&#160;další se vršily, a&#160;další a&#160;další a&#160;další… Pštros sledoval jejich píli, naslouchal jejich bzukotu a&#160;zarytě mlčel.</p>
			<p class="MLP_text ParaOverride-1">„K&#160;policii jsem se dal kvůli uniformě a&#160;že jsem mohl dávat pokuty špatně zaparkovaným autům. Nesnáším špatně zaparkovaná auta,“ pokračoval Vrzgala. „To se mi líbilo víc než fárat a&#160;kutat a&#160;kutat a&#160;fárat… Jenže pak mě pro schopnost povýšili a&#160;přeřadili k&#160;BSS, a&#160;BSS je tajná, takže jsem musel utajit i&#160;uniformu ve skříni, a&#160;obléct si ji můžu, jenom když je nějaká vnitřní oslava, třeba svátek práce nebo mezinárodní den žen nebo výroční schůze&#160;KSČMS. A&#160;to si ji taky nemůžu oblíknout, protože si ji nemůžu oblíknout, protože jsem krapet vyrostl do šířky a&#160;nemůžu ji dopnout přes pupek. Tak se věci mají, Pštrose!&#160;– Můžu ti tykat, že, Pštrose. Tak dobře, Pštrose. Tak vidíš. Předloni na Prvního máje jsem měl dostat odznak ‚Vzorný vyšetřovatel&#160;BSS‘, a&#160;prdlajs. Vyžral mi to Vyhlídal, měli jenom jeden, a&#160;Vyhlídal venčí náčelníkovi psa každou neděli před polednem, a&#160;já mu nevenčím nic, a&#160;přitom mám o&#160;půl bodu vyšší vyšetřovatelitu než Vyhlídal. Uznej, Pštrose! Nemysli si, že existuje nějaká spravedlnost. Nikdy neexistovala. A&#160;proč by taky měla? Lidi jsou kurvy, to mi věř. To mi nikdo nevymluví. A&#160;pak mi do toho vlezla ta revoluce. Naštěstí se pan prezident vzpamatoval, asi mu někdo poradil, že bez policie to nejde a&#160;že ty tvoje revoluční úderky jsou jenom banda zvlčilých hrdlořezů s&#160;vrahounem a&#160;recidivistou v&#160;čele.“</p>
			<p class="MLP_text ParaOverride-1">„Já nejsem žádnej vrahoun ani recividista!“ ohradil se Pštros.</p>
			<p class="MLP_text ParaOverride-1">„Tak, a&#160;mám tě!“ zajásal major Vrzgala. „Tomu říkám přiznání. Nic jiného jsem od vás, člověče, neočekával. Vždyť to máte na čele napsané, že jste Pštros. Nic víc od vás nepotřebuji. Výslech je zcela formální, ale bez něj bych vás nemohl předat prokurátorovi. Zatloukání vám nepomůže, všichni vědí, kdo jste, a&#160;vaše činy jsou obecně známé. Viset budete, na to vemte jed!“</p>
			<p class="MLP_text_bez1radku_-12-0- ParaOverride-1">Palovi to nedalo. S&#160;Jenůfkou se sice nenudil, ale přeci jen… Vždyť je to dítě. A&#160;on chlap. Předal dítě jeho mamince, uvázal si kravatu se soptící sopkou Kaiakakapplapatlalalokul a&#160;kyticí v&#160;modřanském džbánku a&#160;vydal se k&#160;vysokánskému plotu z&#160;železných kopí s&#160;hroty vztyčenými. Kopí jsou ze železa celá, také části obvykle dřevěné jsou na nich ze železa, aby je někdo nepřeřezal pilkou nebo nezapálil. Brána je teď stále dokořán, protože vítězná revoluce dívky z&#160;ohrazení osvobodila a&#160;poskytla jim možnost volného pohybu i&#160;rozhodování: některé se rozhodly pro čtyři katovy pacholíky se sportovními automobily, jiné pro Jiřího Dostála na bílém skútru, zbytek tu zůstal jen tak. A&#160;nebyl to zbytek, nad nímž nezbude než ohrnovat nos. Tentokrát Palo na kravatu nezapomněl, jenže vyrazil pěšky. I&#160;takto prý lze chodit za děvčaty. Cestou však dostal nápad, jak dívky ohromit, otočil se na patě a&#160;upaloval zpátky. Sebevýstřednější kravata je málo, zjistil už dávno, ani motorka BMW&#160;1200&#160;R1200&#160;RT nestačí. Dívky jsou stvoření sice krásná, ale náročná, rozmarná a&#160;notně vrtošivá.</p>
			<p class="MLP_text ParaOverride-1">Palo Loveček si od Hradní stráže vypůjčil jeden z&#160;nóbl autobusů mercedes, kterými se Hudba Hradní stráže přepravuje na místo určení. Do jednoho by se celá hudba se všemi svými bubny, tubami, harfami a&#160;tympány rozhodně nevešla. Palovu záměru však jeden autobus docela stačí.</p>
			<p class="MLP_text ParaOverride-1">„Která z&#160;vás, dívenky, pojede se mnou na výlet?“ zahalekal před otevřenou bránou Ďífčiny od volantu.</p>
			<p class="MLP_text ParaOverride-1">„To bys nesměl mít pod krkem tak pitomou kravatu, ty jeden Lovečku vytahovací!“ volala na něj děvčata.</p>
			<p class="MLP_text ParaOverride-1">„To přece není žádný problém,“ řekl Palo, rozvázal si kravatu se soptící sopkou Kaiakakapplapatlalalokul a&#160;s&#160;kyticí v&#160;modřanském džbánku a&#160;vyhodil ji oknem. Zmáčkl patřičný knoflík, se zasyčením se otevřely všechny dveře a&#160;děvčata se nahrnula dovnitř. Svačinky si vzala s&#160;sebou: studené řízky mezi dvěma chleby a&#160;vejce natvrdo uvařená, ještě ve skořápce, jak se sluší na výlet. Přihrnula se i&#160;některá, která očekávala příjezd čtyř katových pacholíků, i&#160;některá, která čekala ve frontě, až na ně dojde řada a&#160;budou se moci svézt na bílém skútru s&#160;Jiřím Dostálem. Do autobusu Hudby Hradní stráže se vešla všechna a&#160;pro potřebné tam byla i&#160;funkční toaleta. Něco takového jim nemohli poskytnout ani čtyři pacholíci ve svých osmiválcích se zlatými dvojvýfuky Alfa Romeo y&#160;Giulietta&#160;738. Také kávu si děvčátka mohla v&#160;autobusu uvařit, nebo kakao či čaj.</p>
			<p class="MLP_text ParaOverride-1">„Pojedeme se vymáchat do Mácháče, co vy na to?“</p>
			<p class="MLP_text ParaOverride-1">„Ano, ano, tam a&#160;ne jinam!“ radovala se děvčata cestou. Cestou si za jízdy odskakovala na toaletu, také za jízdy vařila a&#160;popíjela kávu, čokoládu nebo čaj a&#160;vůbec se přitom neopařila, ani trošku se nepolila, protože dávala pozor.&#160;– Palo na to dupl, aby už tam byli, aby se vymáchali v&#160;Máchově jezeře, osvěžili se a&#160;ještě jim zbylo dost času na prohlídku zámku. Autobus uháněl, předjížděl i&#160;audiny, a&#160;to už je co říct. Děvčata ječela, protože se bála, aby nenabourali. Jenže Palo Loveček to měl v&#160;ruce, Palo Loveček nikdy nenabourá.</p>
			<p class="MLP_text ParaOverride-1">Teprve když dojeli k&#160;Máchovu jezeru a&#160;Palo zastavil, děvčata si uvědomila, že v&#160;tom odjezdovém chvatu zapomněla na plavky. Děvčata ale nebyla upjatá, naskákala do vody nahatá a&#160;nic se nestalo. Hlavně že nebyla uhřátá. Uhřátá děvčata by do vody skákat neměla ani v&#160;plavkách. Lidé shromáždění kolem rybníka jim s&#160;uspokojením přihlíželi, několik jedinců dokonce zatleskalo a&#160;ostatní se přidali, děvčata z&#160;autobusu se jim tuze líbila. Mnozí si je vyfotografovali na mobil. Palo Loveček byl pyšný, jak se mu to povedlo. A&#160;bez kravaty. Když se dívky dosytosti vymáchaly, koupil jim u&#160;Stánku zmrzlinu: každé tři kopečky podle vlastní volby.</p>
			<p class="MLP_text ParaOverride-1">„Ach, to je krásný výlet,“ libovala si děvčata. „Jiří Dostál se vzmůže tak akorát na jeden kopeček, a&#160;to kdoví jestli!“</p>
			<p class="MLP_text ParaOverride-1">„Mně jednou koupil dva a&#160;pak mě tahal do postele,“ chlubila se Simona Šimůnková z&#160;Chvalíkovic a&#160;ostatní na ni nevraživě pohlédly.</p>
			<p class="MLP_text ParaOverride-1">„A&#160;kolik kopečků vám koupili Láďa, Sváťa, Kája a&#160;Pepíček, katovi pacholíci?“ vyzvídal Palo s&#160;ostnem žárlivosti v&#160;hlase. Byli mu trnem v&#160;oku.</p>
			<p class="MLP_text ParaOverride-1">„Ani jeden! Žádná zmrzlina, ti do nás lili portské, tokajské a&#160;kořalku…“ přiznávaly váhavě dívky. „S&#160;tím autobusem Hudby Hradní stráže seš, Palo, jednička!“</p>
			<p class="MLP_text ParaOverride-1">Na zpáteční cestě zabočili ve Velké Řídké za autobusovou zastávkou U&#160;Krejčíků doleva na docela slušnou polní cestu. Přesto museli jet zvolna, autobus se kymácel jako koráb v&#160;bouři a&#160;děvčata ječela, bála se ztroskotání. Možná by ztroskotali, kdyby neřídil Palo Loveček, největší frajer ze všech frajerů. Projeli lukami, vjeli do lesa a&#160;byli v&#160;Temných Lesích, na bývalém panství bývalých hrabat Rozsochatých z&#160;Mistu a&#160;Temných Lesů. Projeli otevřenou bránou, vpluli do zpustlého parku a&#160;přistáli u&#160;hlavního vchodu do zámku. Palo o&#160;žádném jiném vhodném zámku nevěděl a&#160;nic většího, čím by autobus plný děvčat ohromil, ho nenapadlo. Byl tu před nedávnem pro Dušánka a&#160;zdejší zpustlá romantika ho ohromila. V&#160;osvobozovacím kvaltu si zámek nestačil prohlédnout a&#160;teď se k&#160;tomu naskytla příležitost násobená přítomností děvčat. Předpokládal také, že zámek bude prázdný, že se personál blázince rozprchl do svých domovů nebo hledat práci v&#160;jiných blázincích. Jediný blázen, kterého tu měli&#160;– pan prezident Dušan Beránek&#160;–, byl zpátky na Hradě. Palo předpokládal správně, protože zděšený personál se po zdařilé osvobozovací akci obával trestu za svůj podíl na příkoří, které Dušánek v&#160;jejich péči schytal. Také revoluční úderníci se velice rychle vzdálili, jakmile se doslechli, že byl zatčen Pštros, jejich náčelník. Ani ve Velké Řídké v&#160;hospodě se tentokrát nezastavili na jedno pivko, přece se nenechají chytit a&#160;popravit za to, že byli členy revolučních úderek a&#160;plnili příkazy svých nadřízených.</p>
			<p class="MLP_text ParaOverride-1">„Na tomto zámku hrabat Rozsochatých z&#160;Mistu a&#160;Temných Lesů se nachází zlatá klec s&#160;výhledem do světlíku,“ informoval Palo dívky způsobem zámeckého průvodce, „ve které revoluční úderky věznily našeho pana prezidenta, mého nejlepšího kamaráda Dušánka Beránka.“</p>
			<p class="MLP_text ParaOverride-1">„Kecáš, Palo, už se zase vytahuješ,“ nevěřily dívky.</p>
			<p class="MLP_text ParaOverride-1">„Nekecám. Byl tu blázinec a&#160;ve zlaté kleci měli pana prezidenta zavřeného a&#160;sevřeného ve svěrací kazajce. Já osobně jsem ho odtud osvobodil a&#160;osvobozeného odvezl na Hrad.“</p>
			<p class="MLP_text ParaOverride-1">„Palo, jestli nepřestaneš lhát, ulechtáme té k&#160;smrti a&#160;odjedeme samy tím tvým autobusem Hudby Hradní stráže zpátky domů do Ďífčiny,“ pohrozila děvčata. Nemohla tušit, že byl prezident skutečně unesen a&#160;uvržen do blázince. Něco takového si nedokázala představit a&#160;Pala Lovečka měla už dávno prokouknutého. Jak by mohla uvěřit Palu Lovečkovi, i&#160;když mluví pravdu!</p>
			<p class="MLP_text ParaOverride-1">„Nevěříte? Zlatá klec je toho důkazem, že nekecám. Zlatá klec tu někde musí být. Která ji najde, vyhrává a&#160;může si sednout na přední sedadlo, kde sedávají průvodci turistů. Vedle řidiče. Po mé pravici,“ prohlásil Palo a&#160;děvčata se rozběhla po pustém zámku hledat zlatou klec.</p>
			<p class="MLP_text ParaOverride-1">Dívka, která klec našla, nedokázala zprvu jedinou slabiku ze sebe vydat. V&#160;kleci byli totiž tři psychiatři ve velice špatném stavu. Na kost vyhublí, dehydrovaní, ale naživu. Naštěstí měli na sobě svěrací kazajky, to je zachránilo. Jinak by se nejspíš utloukli a&#160;navzájem snědli. Zápach, který ze zlaté klece vycházel, byl nesnesitelný. Mezi dívkami bylo několik studentek zdravotnické školy a&#160;ty se hned pustily do práce. Věděly co dělat a&#160;zabránily ostatním dívkám v&#160;krmení zubožených a&#160;vyhládlých psychiatrů řízky, kvašenými okurkami a&#160;tvrdými vejci.</p>
			<p class="MLP_text ParaOverride-1">„Odvezeme je do Bohnic,“ rozhodl Palo. „V&#160;blázinci se o&#160;ně postarají nejlíp. Budou se tam cítit jako doma.“</p>
			<p class="MLP_text_bez1radku_-12-0- ParaOverride-1">Budovu Zemského soudu znal Pštros lépe nežli své boty; boty se mění, Zemský soud zůstává. Ani ve velké zasedací síni nebyl poprvé. Jednou tu dokonce vystoupil před velkou porotou v&#160;roli svědka obžaloby. Soudili tenkrát jistého mistra zvuku Dušana Beránka, jeho spoluvězně v&#160;kobce vyšetřovací vazby, za přípravu revoluce. Dnes je tu on hlavní postavou. Na lavici obžalovaných mezi dvěma ozbrojenými Bédi veliteli měl s&#160;ním sedět také Nykl Nyklíček, jenže neseděl, protože byl na útěku.</p>
			<p class="MLP_text ParaOverride-1">Dalo by se předpokládat, že proces s&#160;nejvyšším revolučním úderníkem vzbudí pozornost, přiláká spoustu zvědavců a&#160;veškeré sdělovací prostředky. V&#160;lavicích určených publiku poklimbávala na svém vysezeném místečku u&#160;radiátoru ústředního topení věčná návštěvnice všech procesů, spící důchodkyně paní Zdeňka Zavázalová-Janská. O&#160;radiátor měla opřenou károvanou tašku na kolečkách plnou praktických předmětů. To bylo veškeré publikum.</p>
			<p class="MLP_text ParaOverride-1">Dvanáct členů Velké poroty sedělo na svých místech, jejich předseda Břetislav Břit, sedlář a&#160;společenský člověk, vyprávěl pro ukrácení čekání porotcům košilaté anekdoty o&#160;nahatých mužích v&#160;cizí skříni. Znal jich spousty. Byly to anekdoty k&#160;popukání, ale porotci byli odolní, ani jeden z&#160;nich nepopukal a&#160;někteří se s&#160;chutí zasmáli.</p>
			<p class="MLP_text ParaOverride-1">Když do soudní síně vstoupil zemský soudce, všichni povstali, také obžalovaný Pštros bez potíží povstal, také oba Béďové velitelé po jeho bocích povstali. Proběhly obvyklé formality a&#160;projednávání únosu a&#160;zneužití hlavy státu by už mělo začít, ale ještě nezačalo. Chyběl obhájce. Čekali a&#160;čekali, soudce se rozhodoval, že si odskočí do ústraní vykouřit doutníček nebo aspoň půlku doutníčku, když tu se otevřely dveře a&#160;dovnitř vklouzl JUDr.&#160;Matyáš Bruder s&#160;omluvou na tváři.</p>
			<p class="MLP_text ParaOverride-1">„Zase pozdě, pane doktore!“ pokáral ho soudce. „Že vy jste zabloudil v&#160;pustém lese na houbách! Moc-li pak jste toho se svou početnou rodinou nasbírali?“</p>
			<p class="MLP_text ParaOverride-1">„Tentokrát jsme, ctihodnosti, na houbách v&#160;pustém lese nebyli. Bylo by to zbytečné, je sucho, nerostou. A&#160;potloukat se po pustém lese jen tak, nemá cenu. Děti by se mi mohly rozutéci na všechny strany, některé by mohla kousnout vzteklá liška, jiné by se třeba skutálelo ze svahu do rokle, další by se mohlo nacpat rulíkem zlomocným, ostružinovou větévkou vyšvihnout oko… Les je nebezpečné místo, ctihodnosti. Když nerostou, co bychom tam pohledávali.“</p>
			<p class="MLP_text ParaOverride-1">„Tak nám, pane doktore, povězte, co vás dneska zdrželo?“</p>
			<p class="MLP_text ParaOverride-1">„Ale vždyť to ani nestojí za řeč. Koho by to tak asi mohlo zajímat… Obžalovaného? Porotu?“</p>
			<p class="MLP_text ParaOverride-1">„Ano, ano, nás to velice zajímá!“ zvolal předseda poroty Břetislav Břit, sedlář, za celou porotu. Anekdoty už mu došly. Také obžalovaný Pštros by se rád dozvěděl, co JUDr.&#160;Matyáše Brudera dneska zdrželo.</p>
			<p class="MLP_text ParaOverride-1">„Pomáhal jsem ženě doma porodit naše šesté.“</p>
			<p class="MLP_text ParaOverride-1">„Doma?“ podivil se zemský soudce.</p>
			<p class="MLP_text ParaOverride-1">„Ano, doma. A&#160;není to poprvé,“ přisvědčil obhájce. „Také Julinku jsem porodil doma. Tenkrát to bylo z&#160;nutnosti. Julinka se nemohla dočkat, než přijela sanitka, smála se už na celé kolo, první zoubek už jí vyrazil a&#160;opozdilým zdravotníkům dělala pá pá levou ručkou. Ano, Julinka je levačka, ale vůbec to nevadí, jen si trochu rozmazává písmenka, když píše inkoustem.“</p>
			<p class="MLP_text ParaOverride-1">„Tentokrát to z&#160;nutnosti nebylo?“</p>
			<p class="MLP_text ParaOverride-1">„Kdepak! Tentokrát to byl záměr. Moje manželka mi řekla: Matyáši, neboj se, ty to dítě porodíš! Já ti budu radit, co máš dělat. A&#160;vidíte, porodil jsem je. Ale nemyslete si, že bylo jedno! Dvě děti jsem porodil: Lotku a&#160;Lucku, dvojčata. Lotka byla rychlejší.“</p>
			<p class="MLP_text ParaOverride-1">„Takže už máte sedm dětí, ne šest,“ ujišťoval se zemský soudce.</p>
			<p class="MLP_text ParaOverride-1">„Ano, to šesté dítě jsou vlastně dvě. Takže sedm, máte pravdu, ctihodnosti. Děti se špatně počítají, jsou pohyblivé, neposedné, chvilku nepostojí. Až půjdeme celá rodina do lesa na houby, roztáhneme se do rojnice a&#160;žádná houba neunikne naší pozornosti. Ani kdyby nerostly.“</p>
			<p class="MLP_text ParaOverride-1">„Je to těžké?“ zeptal se sedlář Břetislav Břit za celou Velkou porotu, protože všechny členy to zajímalo a&#160;Břit byl jejich předseda.</p>
			<p class="MLP_text ParaOverride-1">„Myslíte porod doma?“ ujistil se advokát. „Ani ne, musíte mít dostatek teplé vody…“</p>
			<p class="MLP_text ParaOverride-1">„To nám, pane doktore, povíte, až tady souzeného odsoudíme,“ přerušil ho zemský soudce. Už se těšil na doutníček a&#160;štamprličku před vynesením rozsudku. „Slovo má pan žalobce.“ Noční prokurátor Voda v&#160;rudém taláru zašustil stránkami ve školní písance, povstal, zahleděl se na Pštrosa, jakoby zaujat něčím pozoruhodným, a&#160;spustil:</p>
			<p class="MLP_text ParaOverride-1">„Vážené paní porotkyně, vážení páni porotci, ctihodnosti! Tento muž, jehož činy dnes budeme zvažovat a&#160;posuzovat, se jmenuje Pštros. Ano, Pštros. Dokonce to má na čele napsáno: PŠTROS. Každý, kdo ho potká, kdo se s&#160;ním setká, si to může přečíst, kdo číst dovede, a&#160;to je většina populace. Kdo ne, tomu to mohou přečíst jeho blízcí. Z&#160;tohoto faktu se pan Pštros nevylže. Nejmenuje se Vlk, Hyena, Skunk anebo Tchoř či Had. Vybral si jméno užitečného ptáka snášejícího obrovská vejce s&#160;pevnou skořápkou. Ptáka hloupého, protože se domnívá, když si strčí hlavu do písku, že ho není vidět, že se schoval celý, že ho nenajdou. A&#160;přitom se v&#160;té jeho ptačí hlavičce občas zrodí myšlenka a&#160;po ní následuje záměr: Uškodit této zemi, naší vlasti milené, která i&#160;jej&#160;– Pštrosa&#160;– zplodila. Ano, vždyť tento Pštros se nevylíhl někde na kopečku v&#160;Africe, je synem této země…“</p>
			<p class="MLP_text ParaOverride-1">Pštros poslouchal slova nočního prokurátora Vody, ale nechápal, co to tu ten tajtrlík v&#160;červeném hábitu vykládá. Co za píčoviny z&#160;něho lezou.</p>
			<p class="MLP_text ParaOverride-1">„Veden nízkými pohnutkami,“ pokračoval prokurátor s&#160;pohledem upřeným na porotce, „v naší krásné zemi, paní a&#160;páni porotkyně a&#160;porotci, v&#160;zemi, kde právě zvítězila revoluce, jež svrhla tyrana a&#160;nastolila spravedlivý společenský řád, skutečnou lidovládu, skutečnou parlamentní demokracii, hodlal vyvolat zmatek a&#160;neřád, zmar. Ano, tento Pštros usiloval o&#160;zvrácení všeho pozitivního, co nám revoluce přinesla. Tento Pštros je kontrarevolucionář! Postavil se do čela ozbrojené organizace, která měla revoluční výdobytky chránit, a&#160;tuto organizaci zneužil k&#160;činu, jaký v&#160;dějinách této země nemá obdoby: Dal příkaz k&#160;únosu hlavy státu! Unesl a&#160;znectil prvního z&#160;revolucionářů Dušana Beránka, prezidenta republiky, ponížil ho, zavřel do psychiatrické léčebny a&#160;jako zvíře spoutaného držel jej v&#160;kleci s&#160;výhledem do světlíku. Zde by mohl pan obhájce namítnout, že klec byla zlatá. Ano, byla zlatá. O&#160;to tristnější byl kontrast zlaté klece a&#160;truchlivého světlíku. Takto ponížil člověka, který jej, jakéhosi recidivistu Pštrosa, v&#160;prvních revolučních dnech zachránil před šibenicí, Pštrosa odsouzeného předrevoluční justicí…“</p>
			<p class="MLP_text ParaOverride-1">Doktor Matyáš Bruder si během prokurátorovy řeči kreslil do spirálového bloku rybu s&#160;ušima, jehličnatý stromeček a&#160;pod ním panáčkujícího zajíce, a&#160;láskyplně se přitom usmíval. Myslel na Lucku a&#160;Lotku, uložené v&#160;postýlce vedle sebe. Nezbude než koupit nový, dvojmístný kočárek.</p>
			<p class="MLP_text ParaOverride-1">„Vážené paní porotkyně, vážení páni porotci, ctihodnosti! Tento Pštros si za své podlé činy nezaslouží nic jiného nežli trest nejvyšší. Žádám pro něj trest smrti,“ ukončil prokurátor Voda svoje řečnické cvičení.</p>
			<p class="MLP_text ParaOverride-1">Pak přišli na řadu svědci. Nejdůležitějším svědkem byl Dušan Beránek, prezident republiky. K&#160;soudu se nedostavil, byl zaneprázdněn státnickými povinnostmi. Kromě toho by mu projednávání této věci mohlo způsobit psychickou újmu, což uznal jak zemský soudce, tak celá Velká porota. Jeho klíčovou svědeckou výpověď přečetl zemský soudce. Byla krátká a&#160;věcná, bez emocí. Další svědek obžaloby, Palo Loveček, vypověděl, co věděl o&#160;únosu pana prezidenta a&#160;v&#160;jakém stavu ho našli v&#160;Temných Lesích.</p>
			<p class="MLP_text ParaOverride-1">„To by snad mohlo stačit, ctihodnosti,“ navrhl prokurátor.</p>
			<p class="MLP_text ParaOverride-1">„To by mohlo,“ souhlasila ctihodnost a&#160;Velká porota rovněž neměla námitek. „Slovo má pan obhájce.“</p>
			<p class="MLP_text ParaOverride-1">JUDr.&#160;Matyáš Bruder se obrátil na porotu, zatkl palce do průramků taláru modře olemovaného a&#160;hodnou chvíli mlčel. Pak vztáhl pravici ke Pštrosovi a&#160;promluvil:</p>
			<p class="MLP_text ParaOverride-1">„Paní porotkyně, páni porotci, ctihodnosti! Tento muž, Pštros, není v&#160;případu únosu hlavy státu jediným aktérem. Čin, který byl na jeho údajný popud spáchán, je zavrženíhodný, o&#160;tom není sporu. Ano, tento Pštros dal svým podřízeným příkaz k&#160;únosu prezidenta republiky a&#160;skutečně, hlava státu byla unesena a&#160;bylo s&#160;ní zacházeno nelidským způsobem. Máte pravdu, pane prokurátore, zlatá klec utrpení nezmenší. Nic takového tu nehodlám zpochybňovat, důkazy proti mému klientovi nelze vyvrátit. Chci jen, paní porotkyně a&#160;páni porotci, ctihodnosti, upozornit na osobnost pachatele a&#160;apelovat na vaši shovívavost vůči lidské bytosti Pštrosovi. Pochází zřejmě z&#160;rozvrácené rodiny. Neví ani, komu se narodil. Tvrdí, že se nenarodil nikomu, že vznikl jakýmsi nedopatřením, omylem. Vychován, nebo spíš nevychován byl bez lásky v&#160;dětských domovech předrevolučního režimu, v&#160;ústavech a&#160;polepšovnách, ve věznicích zprvu pro mladistvé a&#160;později pro zvlášť těžké delikventy. Není tedy divu, že se jmenuje Pštros. S&#160;intelektem zaostalým, bez vzdělání ukrývá svou hlavu do písku v&#160;domnění, že se ukryje před nástrahami nemilosrdného světa. Marně, paní porotkyně, páni porotci, před zkažeností světa a&#160;jeho nástrahami se takto uboze vybavenému Pštrosovi schovat nepodařilo. Zvažte všechny okolnosti a&#160;přihlédněte k&#160;těm, které by mohly být mému klientu ku prospěchu, než vyřknete své vinen, či nevinen.“</p>
			<p class="MLP_text ParaOverride-1">Matyáš Bruder se posadil a&#160;dál se věnoval výtvarné činnosti. Tentokrát to byla vcelku zdařilá muchomůrka červená s&#160;bílými puntíky na klobouku. Žádného svědka na Pštrosovu obhajobu nepovolal ani nevytáhl z&#160;rukávu. Soudce vyzval obžalovaného Pštrosa, aby promluvil.</p>
			<p class="MLP_text ParaOverride-1">„Nevinnej!“ řekl Pštros.</p>
			<p class="MLP_text ParaOverride-1">„To je všecko, co řeknete na svou obhajobu?“ zeptal se soudce a&#160;obžalovaný přikývl. „Můžete se posadit,“ řekl soudce a&#160;vyzval porotu, aby se odebrala k&#160;poradě. Pak vyhlásil krátkou přestávku, tak na jednu dvě cigarety, a&#160;odebral se do ústraní.</p>
			<p class="MLP_text ParaOverride-1">„Už tu byli s&#160;penězi?“ zeptal se v&#160;ústraní soudního posluhy Musílka, který mu zapaloval doutníček a&#160;naléval štamprličku slivovice. Na posilněnou.</p>
			<p class="MLP_text ParaOverride-1">„Nebyli, ctihodnosti, v&#160;téhle kauze přece…“</p>
			<p class="MLP_text ParaOverride-1">„Máte pravdu, Musílku, v&#160;téhle kauze se to nedá očekávat.“</p>
			<p class="MLP_text ParaOverride-1">„Ano, ctihodnosti, v&#160;této kauze&#160;– a dneska!&#160;– je to jasné jako facka.“</p>
			<p class="MLP_text ParaOverride-1">„Buďme rádi, že jsme rádi!“ řekl zemský soudce a&#160;kopl do sebe ještě jednu štamprličku.</p>
			<p class="MLP_text ParaOverride-1">Po krátké přestávce&#160;– tak na jednu, nanejvýš na dvě cigarety&#160;– předseda velké poroty sedlář Břetislav Břit předal zemskému soudci nadvakrát složený papírek formátu á pět, na němž bylo tiskacími písmeny napsáno: „VINEN.“</p>
			<p class="MLP_text ParaOverride-1">Když po výroku poroty o&#160;vině oznámil zemský soudce, že byl Pštros odsouzen k&#160;trestu smrti, nikoho to neudivilo. Jenom spící důchodkyně paní Zdeňka Zavázalová-Janská se probudila a&#160;zcela spontánně zareagovala:</p>
			<p class="MLP_text ParaOverride-1">„Ale vždyť přece pan prezident zrušil trest smrti prezidentským dekretem,“ sáhla do kárované tašky na kolečkách a&#160;zamávala nad hlavou dnešním <span class="MLP_znak_kurziva_11b">Revolučním slovem</span><span class="MLP_znak_kurziva_11b CharOverride-1">.</span> „Tady je to vytištěno černé na bílém.“</p>
			<p class="MLP_text ParaOverride-1">Odcházející soudce se ani neotočil, jen tak přes rameno prohodil:</p>
			<p class="MLP_text ParaOverride-1">„Máte pravdu, paní Zavázalová-Janská, jenže trestný čin byl spáchán před vydáním prezidentských dekretů.“</p>
			<p class="MLP_text ParaOverride-1">„Tak to má ten pan Pštros pěknou smůlu,“ řekla paní Zavázalová-Janská a&#160;strčila noviny zase zpátky do tašky.</p>
			<p class="MLP_text_bez1radku_-12-0- ParaOverride-1">Na Pštrosa Dušánek ani nepomyslel. Zapomněl na něj záměrně, jako se záměrně pokoušel zapomenout na všecky hrůzy, které mu život v&#160;poslední době přinesl. Pštros nebyl jeho kamarád, i&#160;když spolu seděli v&#160;kriminále. Pštros byl společenský odpad a&#160;Dušánkovi ho bývalo líto. Jenže co s&#160;ním, s&#160;nenapravitelně pokaženým lidským tvorem? Dál bude páchat zlo, kdekoli, kamkoli vkročí. Škůdce a&#160;ničitel všeho, co má nějakou hodnotu. Ničema k&#160;ničemu. Vrah. Udělal by nejlíp, kdyby nebyl. Jenže je. Vlastně by se měl Dušánek radovat, že se ho svět navždycky zbaví, když mu přinesli k&#160;podpisu Pštrosův rozsudek: trest smrti.</p>
			<p class="MLP_text ParaOverride-1">Dušánek se však neradoval. Vždyť před necelým týdnem trest smrti zrušil prezidentským dekretem. Platí to pro všechny, i&#160;pro toho zmetka a&#160;vyvrhele Pštrosa. Přesto dostal u&#160;Zemského soudu špagát. Už podruhé.</p>
			<p class="MLP_text ParaOverride-1">„Protože k&#160;činu došlo před vaším dekretem, pane prezidente.“</p>
			<p class="MLP_text ParaOverride-1">„Ale můžu mu dát přece milost…“</p>
			<p class="MLP_text ParaOverride-1">„V&#160;tom vám nic nezabrání, pane prezidente.“</p>
			<p class="MLP_text ParaOverride-1">„Tak mu dáme, hajzlovi, milost,“ rozhodl Dušánek v&#160;prezidentské pracovně. Do rozsudku, pod soudcův podpis připsal vlastní rukou: „Prezident republiky uděluje Pštrosovi milost.“ A&#160;podepsal se čitelně, aby nemohlo dojít ke zmýlené: Dušan Beránek.</p>
			<p class="MLP_text_bez1radku_-12-0- ParaOverride-1">V&#160;tom čase prožíval Dušan Beránek nejšťastnější chvíle svého života. Jako by se probudil ze série zlých snů. Až dosud s&#160;ním hrál osud nelítostný ping pong, třískal do něj pálkou ze všech stran, shora i&#160;zespodu, a&#160;Dušánek se tomu nebránil. Jako by to jinak nešlo. A&#160;pokud se bránil, pak jenom chabě, chaboučce. Odmlouval mamince, ale nakonec udělal, co po něm chtěla. I&#160;vyklepaný koberec znovu vyklepal. Jako by nad ním visel imperativ nesmlouvavé autority: maminky, nadřízených, veličiny se zdviženým ukazovákem: Dušánku, to nesmíš! Dušánku, to musíš! Dušánku, cos to zase provedl!&#160;– Dušánek se jen přikrčil. Chtěl být hodný, chtěl být tím nejhodnějším chlapečkem na světě. Ale proč? Aby udělal mamince radost, aby ho všichni měli rádi. Stejně ho&#160;– ať dělal, co dělal&#160;– všichni rádi neměli. Vždyť ho chtěli popravit! Vždyť ho měli skoro popraveného. A&#160;teď, to už byl prezidentem, nejvýše postaveným občanem ve státě, ta nemilá příhoda s&#160;blázincem… Jako by byl trestán za to, že po nikom nic nechce, jenom pokoj aby mu dali.</p>
			<p class="MLP_text ParaOverride-1">Toužil po klidu, ve chvílích pohody jako by spal a&#160;nechtěl být rušen. Ani vězení mu příliš nevadilo, pokud mu dali pokoj a&#160;nic po něm nechtěli. Klimbal smířen s&#160;osudem, když tu se objevila Ráchel, jeho první a&#160;poslední láska. Ta jej probudila, jenže ne docela. V&#160;mrákotném stavu prožíval svoji velikou lásku shůry mu seslanou, snad jako odměnu za všechna příkoří a&#160;nespravedlnosti, kterými musel projít. Dost dobře nechápal, proč a&#160;zač se mu dostalo takového daru, a&#160;vůbec si s&#160;ním nevěděl rady. Stejně bez odmluvy, jako přijímal rány osudu, přijal také lásku krásné Ráchel Pospíšilové a&#160;nevěděl co si počít. Nechápal ani hodnotu takového daru. Dušánek byl trouba.</p>
			<p class="MLP_text ParaOverride-1">Když jej udělali prezidentem, řekl: „Dobře, budu prezidentem, když jinak nedáte. Na známku se snad vejdu. To mám odměnou za to, že mě chtěli popravit.“&#160;– Teď snad už konečně prohlédl. Určitě na tom měla lví podíl Ráchel, když s&#160;ním v&#160;hradním sklepení pořádně zatřásla. Dušánek si uvědomil, co se děje. Dokonce i&#160;sluch se mu vrátil. Jako by se vyloupl z&#160;kokonu, který ho chránil a&#160;udržoval v&#160;přívětivém, nehybném teplíčku, v&#160;pohodlném spočívání. Obal příjemný, přesto jej neuchránil přede všemi nebezpečenstvími, a&#160;navíc mu bránil v&#160;rozletu. Vtom slupka praskla, motýl roztáhl křídla, vzlétl a&#160;zjistil, že fungují. Zamával jimi a&#160;rozletěl se plnit životní poslání. Dušánek se probudil a&#160;zjistil, že osud mu naložil úkol nadmíru těžký. Právě on má tvořit historii. Je zbytečné hloubat nad tím, proč zrovna jemu, když se do ničeho nehrne a&#160;nemyslí si o&#160;sobě, že je ten pravý. Pochopil, že se z&#160;toho nevykroutí. V&#160;tuto chvíli, na tomto místě je to on, kdo má moc rozhodnout, kudy se bude tato země ubírat. Revoluce je zpackaná od samotného počátku, nemělo k&#160;ní dojít. Jenže k&#160;ní došlo, a&#160;co teď? Napravit, co se dá, dá-li se.</p>
			<p class="MLP_text ParaOverride-1">„Co s&#160;tím, Vlasto Revoluce, uděláme?“ zeptal se Dušánek. „Dekrety nestačí.“</p>
			<p class="MLP_text ParaOverride-1">„Demokracie se nadekretovat nedá, to je fakt,“ přiznala Vlasta váhavě.</p>
			<p class="MLP_text ParaOverride-1">„Takže revoluce byla na hovno,“ shrnul Dušánek.</p>
			<p class="MLP_text ParaOverride-1">„Bez ní bys nebyl prezidentem, Dušánku!“</p>
			<p class="MLP_text ParaOverride-1">„To je fakt, bez ní bych nebyl. Ale cosi bylo špatně. Jestli ta revoluce musela…“</p>
			<p class="MLP_text ParaOverride-1">„Musela! Vznikla spontánně, a&#160;kdyby se cosi nezbabralo… Vždyť ona vlastně pokračuje dál, ať chceme nebo nechceme. Zrovna teď je další stupeň revoluce. Potřebujeme novou ústavu. Parlament. Pořádnou vládu. Zákony. Justici. Armádu. Policii. Zreformovat školství…“</p>
			<p class="MLP_text ParaOverride-1">„Máme tu pěknej bordel,“ ozval se Květoslav Skokan, hlídací pes demokracie a&#160;milenec Vlasty Zlámalové.</p>
			<p class="MLP_text ParaOverride-1">„Napíšu novou ústavu,“ prohlásil Dušánek odhodlaně. „Na elektrotechnické průmyslovce jsme se v&#160;občance učili, že se žádný pořádný stát bez ústavy neobejde.“</p>
			<p class="MLP_text ParaOverride-1">„Napiš, Dušánku, tu starou smetla revoluce, třeba ta tvoje bude lepší,“ řekla Vlasta a&#160;Dušánek nepoznal, jak to vlastně myslí.</p>
			<p class="MLP_text ParaOverride-1">„Mám skvělej nápad. Mohli bysme zajít do hospody,“ navrhl Skokan.</p>
			<p class="MLP_text ParaOverride-1">„To bysme mohli,“ souhlasil prezident. „Už jsem dlouho nebyl v&#160;Lidovém domě. Už jsem dlouho neviděl normální lidi a&#160;kolegy rozhlasáky. Už je mi po nich smutno.“</p>
			<p class="MLP_text_bez1radku_-12-0- ParaOverride-1">Hospodský Bernardýn měl obrovskou radost, že k&#160;němu do Lidového domu zavítala hlava státu doprovázená dalšími velmi importantními personami, a&#160;div se nepřetrhl horlivostí. Nejdřív se snažil nacpat vzácné hosty do extrovny, protože byli cosi extra, a&#160;Bernardýn se domníval, že nad extrovnu není. Jenže mimořádní hosté do extrovny nechtěli. Usedli mezi Lid v&#160;lokále k&#160;dlouhému stolu a&#160;chybějící židle si přistrčili. V&#160;extrovně zasedávala Demokratická revoluční rada státu, pila pivo a&#160;ničeho podstatného se nikdy nedobrala. Už tam nezasedá, už byla rozpuštěna a&#160;její členové se rozlezli po jiných hospodách; dělají jakože nic, že nikdy v&#160;žádné Demokratické revoluční radě státu nezasedali, protože se bojí, aby jim Lid za to jejich rozhodování nedal přes hubu. Jenže to by musela dostat přes hubu hlavně Vlasta, která radě předsedala. Než přišla na to, že je ta její revoluce dokonale zpackaná.</p>
			<p class="MLP_text ParaOverride-1">První pivo pro celou hospodu bylo na účet podniku. Bernardýn věděl, že se mu takové gesto vyplatí. Druhou rundu objednal Dušánek, protože je sem svolal a&#160;měl radost, že je zase mezi svými. Vždyť nebyl v&#160;kloudné hospodě od zatčení! U&#160;dlouhého stolu seděl Metoděj Klepeta, generální ředitel veřejnoprávního rozhlasu, ve vlastnoručně vyžehlené košili a&#160;knoflíčky u&#160;manžet se mu leskly samou důležitostí. Vedle něj poklimbával narkoleptik redaktor Osvald Ostrý, oči měl jako škvírky, usmíval se spokojeně v&#160;polospánku, ale v&#160;pití piva držel krok s&#160;ostatními.</p>
			<p class="MLP_text ParaOverride-1">„Ale vždyť tu není paní režisérka Vožatá! Kam se poděla ta dobrá duše?“ pídil se pan prezident. Patřila přeci do houfu rozhlasových kolegů.</p>
			<p class="MLP_text ParaOverride-1">„Odešla na zasloužený odpočinek,“ informoval generální ředitel Metoděj Klepeta.</p>
			<p class="MLP_text ParaOverride-1">„Metoděj ji vyrazil,“ prozradil Ostrý ze spaní, jak se věci mají.</p>
			<p class="MLP_text ParaOverride-1">„Žije na zámku u&#160;Jižního moře, občas nám do rádia pošle pohlednici s&#160;chobotnicí nebo s&#160;lodí. Jednou to byl převrácený člun a&#160;zapadající slunce na obzoru. A&#160;pokaždé napíše: Pozdravuji všecky kolegy a&#160;kolegyně v&#160;rádiu, taky Dušánka Beránka. Už ho popravili?&#160;– Jenže nikdy nenapíše zpáteční adresu. Tak nevíme jak jí odpovědět.“</p>
			<p class="MLP_text ParaOverride-1">„To je od ní tuze pěkné,“ potěšil se Dušánek.</p>
			<p class="MLP_text ParaOverride-1">U&#160;prodlouženého stolu seděla také Vlasta se Skokanem a&#160;drželi se za ruce, protože to už bylo veřejné, že k&#160;sobě lnou, už se s&#160;tím netajili. Vlasta dospěla k&#160;přesvědčení, že to nemůže zpackané revoluci uškodit. Vedle nich seděl Palo Loveček a&#160;vedle něj se vrtěla na židli Jenůfka. Už dávno se rozhodla, že si Pala vezme za muže, jakmile bude dostatečně velká. Protože umí spravit pojistky, jezdí na motorce a&#160;taky autobusem Hudby Hradní stráže mercedes. Vezme si ho, i&#160;kdyby byl do té doby stokrát ženatý se všema holkama z&#160;toho děcáku pro velký holky. No co, tak se rozvede, a&#160;hotovka!</p>
			<p class="MLP_text ParaOverride-1">„Můžu aspoň pěnu?“ loudila po svém budoucím manželovi. Správně by měla loudit po Vlastě, ta za ni nese odpovědnost.</p>
			<p class="MLP_text ParaOverride-1">„Můžeš,“ rozhodl Palo za matku a&#160;nechal ji nerad loknout ze svého. Ale jenom trošku, aby měla bílé fousy pod nosem. Protože děti&#160;– i když jsou z&#160;děcáku&#160;– by pivo neměly.</p>
			<p class="MLP_text ParaOverride-1">Trochu opožděně přišla také paní Beránková v&#160;doprovodu souseda Šustka z&#160;jejich baráku, svého přítele. Měla na krku náhrdelník z&#160;červených kulečníkových koulí a&#160;čerstvě udělanou hlavu. Však se zpozdili kvůli ní, protože kadeřnice nebyla pořád s&#160;hlavou hotová a&#160;Šustek netrpělivě přešlapoval před kadeřnictvím. Už se nemohl dočkat okamžiku, kdy před něj Bernardýn postaví čerstvě natočeného bernarda. A&#160;frťánek by k&#160;tomu taky nebyl marný. Konečně se dočkal aspoň piva. Zabořil sosák do půllitru a&#160;sál a&#160;sál, dokud všechno jedním vrzem nevysál. Pak už se jen rozhlížel, kde to vázne, kdepak že se ten Bernardýn pořád courá. Hospoda byla plná Lidu a&#160;ten měl taky žízeň. Paní Beránková Dušánkovo pivo odmítla a&#160;objednala si portské, aby dala najevo, že je cosi lepšího než Lid v&#160;Lidovém domě, vždyť to byla ona, kdo jim porodil pana prezidenta.</p>
			<p class="MLP_text ParaOverride-1">Přichvátala také děvčata z&#160;Ďífčiny, protože je pozval Palo Loveček, ten skvělý řidič výletního autobusu a&#160;znamenitý průvodce po hradech a&#160;zámcích. Děvčata byla krásná, svěží a&#160;ve vlasech měla věnce uvité z&#160;lučního kvítí, byla samý smích, a&#160;když je hosté požádali, zazpívala několik sborových písní o&#160;jaru. Pivem Bernard nepo­hrdla ani jedna z&#160;nich. Po chvíli se přiřítil také Jiří Dostál s&#160;přilbou pod paží. Bílý skútr zaparkoval na plácku před Lidovým domem. Objednal si pito, podivný nápoj pro řidiče. Posadil se u&#160;dveří, aby to měl blízko ven, a&#160;nevraživě zahlížel na Pala Lovečka. Vyčkával, čekal na svůj okamžik. Až půjde Loveček kolem, nastaví mu nohu, Loveček upadne, vstane se zkrvaveným nosem, celý rozzuřený mu řekne:</p>
			<p class="MLP_text ParaOverride-1">–&#160;Pojď ven, srabe!</p>
			<p class="MLP_text ParaOverride-1">–&#160;Kdo je u&#160;tebe srab, srabe? řekne mu Jiří Dostál.</p>
			<p class="MLP_text ParaOverride-1">–&#160;Ty seš srab, srabe! Jde se ven, řekne Palo Loveček a&#160;bude tam, kde ho chce Jiří Dostál mít. Poblíž svého bílého skútru odloží přilbu na zem a&#160;ztříská toho sraba, který mu odloudil dívky vypůjčeným autobusem Hudby Hradní stráže, až z&#160;něj budou cucky lítat, až z&#160;něj krev bude cákat na všecky strany, docákne i&#160;na bílý skútr a&#160;celý ho pocáká. Toto je dnešní cíl Jiřího Dostála, jinak to nemá cenu, jinak to může zabalit. Jenže Palo si vůbec nevšiml, že se Jiří Dostál dostavil. A&#160;že by si měli dávat přes hubu, to by ho ve snu nenapadlo.</p>
			<p class="MLP_text ParaOverride-1">Ráchel seděla Dušánkovi po boku, občas ulízla ze sklenice před sebou, aniž si uvědomila, co pije. Pivo to bylo, Bernard. Ráchel byla šťastná. Možná by to pivo neměla pít, co když je v&#160;naději? Před časem, ještě ve věznici, slíbila Dušánkovi syna Josefa. Co když se v&#160;ní už cosi takového chystá? Její Dušánek se konečně probudil. Zdá se, že stojí nohama na zemi a&#160;je odhodlán dostát svému poslání. Rukávy už má vykasané, jen se do toho pustit. Všichni lidé tady v&#160;Lidovém domě jsou nachystaní mu v&#160;tom pomáhat. Také Ráchel bude stát po boku tomu chlapovi, který se z&#160;Dušánka vyklubal.</p>
			<p class="MLP_text ParaOverride-1">Hospoda byla plná. Venku se setmělo a&#160;nikomu se nechtělo domů. Jiří Dostál se rozhodl, že se s&#160;tím srabem Lovečkem neporve, že si dá raději pivo. Skútr nechá před hospodou a&#160;domů dojde pěšky. Nálada v&#160;Lidovém domě byla stále veselejší a&#160;bujařejší, k&#160;pivu začal Bernardýn roznášet kořalku, Lid se začal objímat a&#160;zvedat ruce nad hlavu. Došlo na lidové i&#160;zlidovělé písně, a&#160;zrovna když zpívali „Co jste, hasiči, co jste dělali, že jste nám ten pívo-, pívo-, pívovárek shořet nechali“, bylo to těsně před půlnocí, začaly houkat sirény. Všechny sirény ve městě.</p>
			<p class="MLP_text ParaOverride-1">Lidé vyběhli z&#160;Lidového domu i&#160;z&#160;ostatních hospod, vináren, kaváren a&#160;restaurací, probuzení spáči s&#160;rozcuchanými vlasy se vyklonili z&#160;oken, někteří vyběhli z&#160;domů v&#160;pyžamu nebo v&#160;noční košili v&#160;domnění, že hoří, že jim shoří dům. Ale nehořelo. Když sirény umlkly, lidé uslyšeli nad hlavami temný hukot motorů.</p>
		</div>
</body>
</html>