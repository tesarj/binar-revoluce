<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>revoluce-19</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="revoluce-19" xml:lang="cs-CZ">
		<div class="Z-kladn--textový-r-meček">
			<p id="_idParaDest-16" class="MLP_uroven2_kapitola ParaOverride-1">V</p>
			<p class="MLP_text_bez1radku ParaOverride-1">„Ty si polib prdel!“ zařval Dušánek na Nykla Nyklíčka. „Ano, prdel. Svoji vlastní si polib! Kdo je tady, kurva, šéf?“</p>
			<p class="MLP_text ParaOverride-1">„Ano, pane prezidente. Vy, pane prezidente, jste pan prezident,“ couval Nykl Nyklíček s&#160;fasciklem rozsudků smrti, který přinesl panu prezidentovi k&#160;podpisu. Revoluce byla už v&#160;takovém stádiu, že se bez podpisu hlavy státu popravovat nemohlo. Odhlasovala to Demokratická revoluční rada státu.</p>
			<p class="MLP_text ParaOverride-1">S&#160;Dušánkem se cosi stalo. Najednou si uvědomil, že slyší jako ostatní, že pozbyl svoji schopnost selektivního naslouchání. Najednou slyšel všechno; i&#160;to, co bylo nepříjemné, co nechtěl slyšet. V&#160;hlavě mu cosi přeskočilo. Jako by ho vyměnili za někoho jiného. Jako by se mu rozbřesklo a&#160;on si uvědomil, že už není chlapec přerostlý, který se musí podřizovat autoritám: mamince, redaktorům a&#160;režisérům v&#160;rozhlase, Nyklu Nyklíčkovi, který ví nejlíp, jak prezidentovat, svému kamarádovi z&#160;kriminálu Pštrosovi, Vlastě Revoluci, pánu Bohu… To Ráchel byla příčinou této proměny, Ráchel v&#160;temné kryptě ho vysvobodila ze zakletí.</p>
			<p class="MLP_text ParaOverride-1">„Už nikdy žádný ortel nepodepíšu!“ zařval Dušánek na Pštrosa, který přichvátal na popud zděšeného Nykla Nyklíčka zjistit, co se děje.</p>
			<p class="MLP_text ParaOverride-1">„Co blbneš, kemo, vždyť bysme to mohli rovnou zabalit, to bysme z&#160;toho státu měli pěknej bordel, kdyby se nepopravovalo. Popravovalo se i&#160;za Masaryka, a&#160;za Gottwalda to jenom svištělo, to byl&#160;prezident! A&#160;co já vím, i&#160;za Husáka dali špagát jedný ženský. Bez popravování to nejde!“</p>
			<p class="MLP_text ParaOverride-1">„Za mne se už popravovat nebude!“ prohlásil Dušánek s&#160;nezpochybnitelnou rozhodností.</p>
			<p class="MLP_text ParaOverride-1">„Co to do tebe, vole, vjelo?“</p>
			<p class="MLP_text ParaOverride-1">„Ty jdi taky do prdele! A&#160;neříkej mi vole, vole,“ poručil pan prezident. Vrchní velitel revolučních úderek Pštros odtáhl žalovat mamince. To by bylo, aby nad Dušánkem vymknuvším se ze všech očekávání nepanovala nezpochybnitelná autorita!</p>
			<p class="MLP_text ParaOverride-1">„Dušánku, co se ti to stalo?“ žasla paní Beránková Alžběta, rozená Podivínská, matka pana prezidenta. „To přece nemůžeš, takhle…“</p>
			<p class="MLP_text ParaOverride-1">„A&#160;ty taky!“ houkl na ni Dušánek, na vlastní maminku. „Pod­strkovali jste mi cosi a&#160;já v&#160;dobré víře, že to musím, že to jinak nejde, já idiot… idiot… idiot… Ven!“</p>
			<p class="MLP_text ParaOverride-1">Paní Beránková zděšeně vycouvala z&#160;prezidentské pracovny. Prchala chodbou a&#160;nemohla pochopit, co se s&#160;tím jejím hodným chlapcem stalo. Ano, vzdoroval občas, už odmala, ale nakonec si přeci jenom dal říct. Vždycky ho nakonec přesvědčila pádnými argumenty, že si ty bílé podkolenky musí obléct, že musí dojíst kmínovou polívčičku, že se ten koberec z&#160;obývacího pokoje musí znovu vyklepat, i&#160;když ho klepal před týdnem, že přece nemůže chodit s&#160;děvčetem, které se mu líbí, když mamince ne… Tentokrát, zdá se, se nepodaří, aby ho přesvědčila. Ale takhle to přece nejde! Co bude dál?</p>
			<p class="MLP_text ParaOverride-1">„Tak co?“ vybafl za rohem na paní Beránkovou Pštros.</p>
			<p class="MLP_text ParaOverride-1">„Ten chlapec se zbláznil,“ povzdechla si matka.</p>
			<p class="MLP_text ParaOverride-1">„Zbláznil? No jo, zbláznil,“ zaradoval se Pštros. „To není špatnej nápad, mladá pani, zbláznil. A&#160;blázni patřej kam? Do blázince!“</p>
			<p class="MLP_text ParaOverride-1">A&#160;tak se dostal Dušánek do blázince. Čtyři revoluční úderníci v&#160;bílých pláštích ho odchytili sítí na odchyt bláznů obzvlášť zuřivých za prezidentským psacím stolem pod státní vlajkou a&#160;rudou vlajkou revoluce. Ačkoli se mocně vzpíral, narvali ho do růžové noční košile, sevřeli svěrací kazajkou a&#160;sevřeného odvezli do luxusní zlaté klece v&#160;překrásné krajině na odlehlém místě obehnaném cihlovou zdí a&#160;dobře hlídaném revolučními úderníky. Vypustili na něj tři psychiatry, které svého času vyhnal ze své ložnice&#160;– to už se projevily první příznaky jeho duševního onemocnění&#160;–, primáře tří psy­chiatrických oddělení významných nemocnic a&#160;zároveň profesory tří lékařských fakult, tři věhlasné kapacity, nejvěhlasnější v&#160;celé zemi, v&#160;celé střední Evropě.</p>
			<p class="MLP_text ParaOverride-1">„Vidíte, vidíte, pane prezidente! Vždyť jsme vám to říkali, že nás potřebujete, že nejste ještě v&#160;pořádku,“ řekl první.</p>
			<p class="MLP_text ParaOverride-1">„A&#160;teď to máte. Kdybyste nás býval nevyhnal, nemusel jste do klece.“</p>
			<p class="MLP_text ParaOverride-1">„Dobře vám tak, pane prezidente,“ přisadil si třetí profesor škodolibě.</p>
			<p class="MLP_text ParaOverride-1">„Vlezte mi na záda, profesoři,“ řekl Dušánek mírně, protože byl v&#160;moci svěrací kazajky, a&#160;k&#160;tomu všemu mu svalnatí ošetřovatelé píchli cosi ospalého do levé hýždě přes kalhoty.</p>
			<p class="MLP_text ParaOverride-1">„Však on zkrotne, prezident!“</p>
			<p class="MLP_text ParaOverride-1">„A&#160;když nezkrotne, co pak?“</p>
			<p class="MLP_text ParaOverride-1">„Taky by se mohl nachladit a&#160;umřít,“ řekl třetí psychiatr významně.</p>
			<p class="MLP_text ParaOverride-1">Z&#160;toho dostal Dušánek strach. Že zemře, že ho doktoři odejdou z&#160;tohoto světa. Vždyť i&#160;prezidenti občas umírají. Zrovna teď, kdy přišel na to, kdo je a&#160;co má dělat, jaké je jeho historické poslání. Zašněrován ve svěrací kazajce se nemůže pohnout. Může leda křičet, nadávat, spílat, zapřísahat, prosit… Jenže ho nikdo neslyší, nikdo nedbá. Je přece blázen v&#160;blázinci, tak ať si křičí, jak chce. V&#160;blázinci může být Napoleonem, Einsteinem, Emilem Zátopkem, Naděždou Krupskou, pánembohem, čímkoli, co se mu zamane, dokonce i&#160;prezidentem, a&#160;nikdo se tomu nediví.</p>
			<p class="MLP_text ParaOverride-1">Zrovna ve chvíli, kdy v&#160;prezidentské pracovně chystali kamery a&#160;mikrofony, kdy už měl napsán zásadní projev k&#160;národu&#160;– týden se s&#160;ním ve Velkých Šírých Rodných Lánech v&#160;zahradním domečku za zataženými žaluziemi a&#160;s&#160;krutě vrzavou proutěnou pohovkou mořil v&#160;utajení. Ráchel mu pomáhala především s&#160;pasážemi o&#160;lidských právech, o&#160;svobodě jedince a&#160;menšin, o&#160;postavení občana, občanské společnosti, o&#160;rovnosti lidí, ceně lidského života, o&#160;zrůdnosti trestu smrti… Zrovna ve chvíli, kdy se vrátil s&#160;projevem v&#160;levé boční kapse saka do oficiální prezidentské pracovny odhodlán promluvit k&#160;národu a&#160;světu, vstoupil Nykl Nyklíček s&#160;kupou rozsudků k&#160;podepsání.</p>
			<p class="MLP_text ParaOverride-1">Ani se nenadál, a&#160;vězí v&#160;růžové noční košili, přepásaný svěrací kazajkou, s&#160;rukama křížem přes prsa pevně spoutanýma, v&#160;kleci se svislými šprušlemi na neznámém místě. Zoufalý a&#160;bezmocný.</p>
			<p class="MLP_text_bez1radku_-12-0- ParaOverride-1">Zásadní projev pana prezidenta měl být vysílán živě jako událost prvořadého významu, mělo být přerušeno pravidelné vysílání na všech rozhlasových a&#160;televizních stanicích. Jako když se stane neštěstí: spadne letadlo, vypukne válka nebo revoluce.</p>
			<p class="MLP_text ParaOverride-1">Ráchel Pospíšilová měla puštěné rádio i&#160;televizi. S&#160;napětím čekala, až se přeruší vysílání a&#160;hlasatel ohlásí mimořádný projev pana prezidenta. Seděla v&#160;křesle a&#160;neklidně se vrtěla, pila vodu ze sklenice na víno, tahala se za pramen vlasů podél pravého spánku, sundávala a&#160;navlékala náramek tu na levou, tu na pravou ruku, vstávala a&#160;přecházela po místnosti sem a&#160;tam. Na stanici Vltava však stále hráli <span class="MLP_znak_kurziva_11b">Vltavu</span><span class="MLP_znak_kurziva_11b CharOverride-1">,</span> symfonickou báseň. V&#160;televizi na druhém programu běžel pořad o&#160;přemnožených divočácích v&#160;oblasti Klecánek a&#160;Klecan. Zvířata jsou nenasytná, páchají škody v&#160;zahradách i&#160;na polích a&#160;nedají se ulovit. Lovci jsou zoufalí, nejraději by naházeli flinty do žita, ale nemohou. Vždyť by je tam našel někdo nezodpovědný. „A&#160;co pak?“ zeptal se reportér v&#160;závěru. Přepnula na první program, ani tam však projev prezidenta republiky nevysílali, dva rošťáci vařili z&#160;červené řepy a&#160;hovězího boršč. Nervózní Ráchel bezděčně přelomila náramek z&#160;chirurgické oceli. Ani to nepomohlo, uplynula další půlhodina, hodina, a&#160;pořád nic.</p>
			<p class="MLP_text ParaOverride-1">Ráchel vyběhla ze svého hradního apartmánu, pelášila chodbami, v&#160;rekordním čase doběhla k&#160;prezidentské pracovně a&#160;vrhla se dovnitř. Rozhlasoví a&#160;televizní technici balili nádobíčko. Za prezidentským stolem seděl poskok Nykl Nyklíček a&#160;pečlivě nacvičeným švihem pravé ruky podepisoval jménem Dušan Beránek rozsudky smrti. Ráchel ho načapala při činu, jenomže v&#160;tom chvatu ji ani nenapadlo podívat se poťouchlíkovi přes rameno, co na prezidentské židli provádí.</p>
			<p class="MLP_text ParaOverride-1">„Kde je?“</p>
			<p class="MLP_text ParaOverride-1">„Nevím,“ vyhrkl vyděšené Nykl Nyklíček, ale hned se vzpamatoval. Tady mu nebezpečí nehrozí. „Zdaliž jsem já strážcem prezidenta svého?“ zacitoval škodolibě a&#160;šklíbil se přitom, jako by se nacpal nezralým angreštem a&#160;nutili ho do dalšího, ještě nezralejšího. „Zeptejte se paní matky, ta to bude vědět.“</p>
			<p class="MLP_text ParaOverride-1">Jenže paní Beránková nedlela ve svých komnatách ani neprováděla revizi hradních koberců. V&#160;jejím příbytku prodléval přítel Šustek. Pil vermut s&#160;rumem půl na půl, říká se tomu koktejl Fadějev, a&#160;sledoval v&#160;televizi <span class="MLP_znak_kurziva_11b">Ordinaci</span> v&#160;<span class="MLP_znak_kurziva_11b">růžové zahradě</span><span class="MLP_znak_kurziva_11b CharOverride-1">,</span><span class="MLP_znak_kurziva_11b"> </span>povznášející seriál ze života lékařů, lékařek a&#160;jejich sester, také pacientů a&#160;pacientek s&#160;chorobami srdce a&#160;krevního oběhu, s&#160;rakovinou a&#160;končetinami polámanými při lyžování v&#160;Krkonoších.</p>
			<p class="MLP_text ParaOverride-1">„Kde by byla,“ zabručel Šustek nevrle a&#160;napil se Fadějeva, aniž spustil zrak ze svízelné situace na obrazovce.</p>
			<p class="MLP_text ParaOverride-1">„O&#160;Dušánkovi náhodou nevíte, kde by mohl být?“</p>
			<p class="MLP_text ParaOverride-1">„Je na známkách,“ zašprýmoval si opilec.</p>
			<p class="MLP_text ParaOverride-1">„Tuze vtipné…“</p>
			<p class="MLP_text ParaOverride-1">„Copak není u&#160;sebe v&#160;kanceláři?“</p>
			<p class="MLP_text ParaOverride-1">„To mě napadlo nejdřív…“</p>
			<p class="MLP_text ParaOverride-1">„Tak nevím, zeptejte se paní Beránkové, ta to bude vědět,“ pravil Šustek moudře.</p>
			<p class="MLP_text ParaOverride-1">„A&#160;koho myslíte, že hledám zrovna tady. Nevíte, kam se poděla?“</p>
			<p class="MLP_text ParaOverride-1">„Kam by se poděla… Ke kadeřnici se poděla. Kam jinam…“</p>
			<p class="MLP_text ParaOverride-1">Skutečně, paní Beránková se poděla ke kadeřnici. Ráchel ji tam snadno našla právě kadeřenou, s&#160;komickým čímsi na hlavě, zahleděnou do magazínu <span class="MLP_znak_kurziva_11b">Ona Dnes</span><span class="MLP_znak_kurziva_11b CharOverride-1">,</span> prohlížela si obrázky dětí na prolézačce.</p>
			<p class="MLP_text ParaOverride-1">„Kde je?“ vyrušila ji Ráchel ode dveří.</p>
			<p class="MLP_text ParaOverride-1">„Kde by byl… Doma je, hledí na <span class="MLP_znak_kurziva_11b">Ordinaci</span> v&#160;<span class="MLP_znak_kurziva_11b">Růžové zahradě</span><span class="MLP_znak_kurziva_11b CharOverride-1">,</span><span class="MLP_znak_kurziva_11b"> </span>a<span class="MLP_znak_kurziva_11b">&#160;</span>já musím tady to.“</p>
			<p class="MLP_text ParaOverride-1">„Dušánka hledám, v&#160;pracovně není…“</p>
			<p class="MLP_text ParaOverride-1">„Á,&#160;Dušánka! Jak by mohl být v&#160;pracovně, když je někde jinde,“ řekla paní Beránková a&#160;dělala na Ráchel mimiku. Naznačovala, že před kadeřnicí jí nic neřekne, protože je to tajné a&#160;kadeřnice vyslepičí i&#160;to, co neví.</p>
			<p class="MLP_text ParaOverride-1">Ráchel to poněkud uklidnilo. Prezidenti mívají kupu povinností, které je třeba neodkladně vyřídit i&#160;mimo kancelář, přímo v&#160;terénu. Kupříkladu kladení věnců nebo zvedání robátek do výšky, vítání zahraničních delegací na nádvoří… Jenže na nádvoří nikdo nikoho nevítal, toho by si určitě všimla, a&#160;věnce kdyby kladl, kladl by s&#160;Nyklem Nyklíčkem, protože jsou u&#160;toho novináři, kamery a&#160;fotoreportéři, tisk i&#160;zahraniční, a&#160;to si Nykl Nyklíček nikdy nenechá ujít. A&#160;tak se Ráchel u&#160;kadeřnice čekající znovu vzrušila, neboť tušila čertovinu. Pobryndala se kávou, kterou ji kadeřnice pohostila v&#160;domnění, že by mohla získat novou zákaznici z&#160;nejvyšších revolučních kruhů. Och, jak se zmýlila!</p>
			<p class="MLP_text ParaOverride-1">Když měla paní Beránková hlavu hotovou, už na chodníku, rozhlédla se na všechny strany, přiblížila ústa k&#160;Ráchelinu uchu a&#160;vzrušeně zašeptala:</p>
			<p class="MLP_text ParaOverride-1">„Obávám se, že v&#160;tom má prsty Pštros.“</p>
			<p class="MLP_text ParaOverride-1">„Ne! Pštros?“ zděsila se Ráchel. Otočila se na podpatku a&#160;vydala se za Pštrosem do kachlíkárny. Sídlí tam revoluční úderky, kterým Pštros velí. Kolem kachlíkárny se chodí po špičkách, nebo raději vůbec. Kdo nemusí, velkým obloukem se vyhne. Jenže Ráchel byla na stezce za Dušánkem. Šla by za ním třeba do horoucích pekel.</p>
			<p class="MLP_text ParaOverride-1">Pštros nechal Ráchel čekat v&#160;čekárně pod dohledem dvou revolučních úderníků, než se dohleděl na pornofilm o&#160;souložení dvou lidí opačného pohlaví. Byl zvědavý, jak to dopadne. Dopadlo to nad očekávání dobře: nahá dáma se mlsně olizovala a&#160;nahý pán zhluboka oddechoval, oba se pitomě usmívali do kamery. Pštros vypnul kompjútr, sáhl po pistoli čézet a&#160;začal ji zvolna rozebírat. Když ji měl rozebranou, zmáčkl tlačítko „VSTUPTE“ a&#160;revoluční úderníci předvedli Ráchel.</p>
			<p class="MLP_text ParaOverride-1">„Kam jste ho strčili?“</p>
			<p class="MLP_text ParaOverride-1">Pštros se na ni podíval hlavní pistole:</p>
			<p class="MLP_text ParaOverride-1">„O&#160;co, že to uhádnu! Že uhádnu, koho hledáte. Jestli vy nehledáte mýho kámoše z&#160;kameňa, pana prezidenta… Že jo!“</p>
			<p class="MLP_text ParaOverride-1">„Přestaňte s&#160;tím šaškováním a&#160;řekněte mi, kde je Dušánek.“</p>
			<p class="MLP_text ParaOverride-1">„Kde je Dušánek, prosím! Prosím, prosím, prosím!“</p>
			<p class="MLP_text ParaOverride-1">„Tak kde ho najdu?“ řekla Ráchel krotčeji a&#160;se sebezapřením dodala požadované „prosím“.</p>
			<p class="MLP_text ParaOverride-1">„Vidíte, jak vám to jde. A&#160;huba neupadla.“</p>
			<p class="MLP_text ParaOverride-1">„Tak řeknete mi to, nebo ne?“</p>
			<p class="MLP_text ParaOverride-1">„Jak to mám vědět, copak su jeho maminka? Ani jeho tatínek nésu. Já mu neříkám, kam jdu, a&#160;on mně taky neříká, kam jde. Někdy spolu dáme pivko, to je fakt. Vždyť jsme spolem seděli v&#160;kameňu, a&#160;to už cosi je.“</p>
			<p class="MLP_text ParaOverride-1">„Neříkejte, že nevíte…“</p>
			<p class="MLP_text ParaOverride-1">„No, cosik bych vědět mohl, ale je to smutný. Moc je to smutný. Radši to ani nechtějte vědět. Já vám to radši ani neřeknu.“</p>
			<p class="MLP_text ParaOverride-1">„Pane Pštros, vždyť víte, jak mám Dušánka ráda a&#160;co pro mne znamená. Já přece musím vědět, co se stalo.“</p>
			<p class="MLP_text ParaOverride-1">„Tak dobře, když jináč nedáte, tak já vám to řeknu. Ale je to státní tajemství, protože můj kámoš Dušánek Beránek je prezident, a&#160;kdyby se to Lid dozvěděl, nebylo by to dobrý. Průser by to byl! Lid by si to mohl všelijak vykládat, a&#160;co pak? Prezident, to je něco, to je šajba, to je king! Vidíte, a&#160;přece… Dušánek se zbláznil, slečno Pospíšilová. Museli jsme ho odvézt na polokliniku, do blázince na vyšetření.“</p>
			<p class="MLP_text ParaOverride-1">„Kam? Kde je ten blázinec? Musím okamžitě za ním. Musím ho vidět. To přece není možné, ještě včera…“</p>
			<p class="MLP_text ParaOverride-1">„Prrr, slečno, ne tak honem! Něco takovýho máte hned, furt nic, furt nic, a&#160;naráz… Bác! A&#160;je to. A&#160;už ho vezou v&#160;kazajce.“</p>
			<p class="MLP_text ParaOverride-1">„Ve svěrací?“ zděsila se Ráchel.</p>
			<p class="MLP_text ParaOverride-1">„Preventivně. Aby si neublížil.“</p>
			<p class="MLP_text ParaOverride-1">„Ale proč zrovna vy jste ho… Revoluční úderky?“</p>
			<p class="MLP_text ParaOverride-1">„Přece nenechám svýho kámoše z&#160;lochu napospas nějakejm surovejm lapiduchům. Kámoš se pozná, když je na tom kámoš zle.“</p>
			<p class="MLP_text ParaOverride-1">„Bože můj! Kam jste ho zašantročili?“</p>
			<p class="MLP_text ParaOverride-1">„Zašantročili… Do Temnejch Lesů jsme ho odvezli. Je tam moc krásně. Tři profesoři se o&#160;něho staraj. A&#160;ten vejhled do krajiny, to byste se divila. Hned bych tam chtěl taky.“</p>
			<p class="MLP_text_bez1radku_-12-0- ParaOverride-1">Deník, pro který psal Květoslav Skokan zprávy o&#160;mrtvolách a&#160;jak k&#160;tomu došlo, o&#160;pokousaných psem, zasažených bleskem, odsouzených za krádež králíků z&#160;králíkárny, se před revolucí jmenoval <span class="MLP_znak_kurziva_11b">Poslední slovo</span><span class="MLP_znak_kurziva_11b CharOverride-1">.</span> Snad z&#160;jakési domýšlivosti, nebo aby se odlišil od jiných slov: <span class="MLP_znak_kurziva_11b">Svobodného slova</span><span class="MLP_znak_kurziva_11b CharOverride-1">,</span><span class="MLP_znak_kurziva_11b"> Slova Lidu</span><span class="MLP_znak_kurziva_11b CharOverride-1">,</span><span class="MLP_znak_kurziva_11b"> Denního slova</span> anebo prostě prostého a&#160;úderného <span class="MLP_znak_kurziva_11b">Slova</span>&#160;– bez přívlastku. V&#160;průběhu revolučního dění se <span class="MLP_znak_kurziva_11b">Poslední slovo</span> přejmenovalo na <span class="MLP_znak_kurziva_11b">Revoluční slovo</span><span class="MLP_znak_kurziva_11b CharOverride-1">,</span> aby dalo najevo, že revoluce není <span class="MLP_znak_kurziva_11b">Poslednímu slovu</span> lhostejná. A&#160;do <span class="MLP_znak_kurziva_11b">Revolučního slova</span> už Květoslav Skokan nepsal své oblíbené soudničky, vždyť při těch potocích krve v&#160;ulicích a&#160;useknutých hlavách kutálejících se na kdejakém náměstí i&#160;náměstíčku (ano, i&#160;na Kuřím rynku se popravovalo) byli ti jeho ukradení králíci, zásahy kulovým bleskem a&#160;polámané údy artiklem zcela nezajímavým. A&#160;na popravy neměl Skokan žaludek. Ovšem tak zkušených, vypsaných novinářů není nikdy nazbyt, a&#160;mají-li navíc vztah k&#160;osobě vysoce postavené, o&#160;práci nepřijdou ani za revoluce. Květoslav Skokan se stal šéfredaktorem <span class="MLP_znak_kurziva_11b">Revolučního slova</span><span class="MLP_znak_kurziva_11b CharOverride-1">.</span></p>
			<p class="MLP_text ParaOverride-1">S&#160;Vlastou se scházeli potají, aby nenarušili obraz první revolucionářky, revolucionářky tělem i&#160;duší, věci oddané, odhodlané obětovat všechno, i&#160;soukromí, i&#160;obyčejné lidské štěstí věci revoluce. Nezůstalo totiž při prvním, náhodném setkání ve špeluňce U&#160;Třaslavého oslíka na rozhraní Královských Vinohrad a&#160;Žižkova poblíž náměstí Krále Jiříka, kde je to cítit konopným kouřem, ale mají tam i&#160;kořalku. Scházeli se v&#160;rozlehlém pokoji s&#160;vysokým stropem, bez koberce, bez obrazů, bez záclon a&#160;závěsů v&#160;oknech, na matraci ve Skokanově minimalistickém bytě, zatímco Demokratická revoluční rada státu v&#160;Lidovém domě zasedala a&#160;pila pivo bez předsedkyně; zatímco Jenůfka odmítající chodit do školy byla svěřena do péče jednomu z&#160;předních revolucionářů, Palu Lovečkovi.</p>
			<p class="MLP_text ParaOverride-1">„Proč nechceš, ty trdlo, chodit do školy? Chceš zůstat blbkavá? Já tě krasopis nenaučím, sám škrábu jako kocour,“ domlouval jí Palo.</p>
			<p class="MLP_text ParaOverride-1">„Protože mě do žádnýho děcáku nikdo nedostane.“</p>
			<p class="MLP_text ParaOverride-1">„Škola není žádnej děcák. Škola je škola a&#160;školní docházka je povinná. Kdybys nebyla Vlastina a&#160;kdyby nezvítězila revoluce, chodila bys s&#160;ruksáčkem na zádech, jen by ses prohejbala.“</p>
			<p class="MLP_text ParaOverride-1">„Škola je skoro děcák, protože je plná děcek jako děcák, a&#160;mě do děcáku nikdo nedostane. V&#160;děcákách už jsem byla dost dlouho, blbečku. A&#160;co jsem se tam naučila? Leda prd!“</p>
			<p class="MLP_text ParaOverride-1">„Neříkej mi blbečku, nebo ti jednu cáknu.“</p>
			<p class="MLP_text ParaOverride-1">„Necákneš, to by sis nedovolil, ty jeden Lovečku.“</p>
			<p class="MLP_text ParaOverride-1">„To by ses divila, cácorko. A&#160;neříkej prd, je to sprostý slovo a&#160;na malou holku, která ani nechodí do školy, se to nehodí.“</p>
			<p class="MLP_text ParaOverride-1">„Tak teda budu psát škaredě jako ty, když mě to naučíš. Číst už stejně umím všecky písmenka i&#160;některý slova. Vadí, že škrábeš jako kocour?“</p>
			<p class="MLP_text ParaOverride-1">„Ani ne…“ připustil Palo.</p>
			<p class="MLP_text ParaOverride-1">„Tak vidíš, vole.“</p>
			<p class="MLP_text ParaOverride-1">„A&#160;neříkej mi vole, nebo tě nenaučím ani škrábat. Zůstaneš pitomá a&#160;negramotná.“</p>
			<p class="MLP_text ParaOverride-1">„Tak promiň, Palo Lovečku.“</p>
			<p class="MLP_text ParaOverride-1">Takto probíhala náhradní výuka a&#160;výchova dítěte, které vysvobozeno z&#160;gulagu dětských domovů našlo štěstí u&#160;Vlasty Revoluce ještě předtím, než revoluce vypukla, ještě předtím, než se po uši zamilovala do zpustlého žurnalisty Květoslava Skokana.</p>
			<p class="MLP_text ParaOverride-1">„Takhle už to dál nejde,“ řekla Vlasta se zoufalstvím v&#160;hlase.</p>
			<p class="MLP_text ParaOverride-1">„To je fakt, dál takhle to už nejde. Myslíš co? Náš utajovaný vztah? Že bychom ho konečně odtajnili? Snad nemáš na mysli vdavky!“ zhrozil se Skokan, jemuž daný stav vztahu zcela vyhovoval.</p>
			<p class="MLP_text ParaOverride-1">„To v&#160;žádným případě! Myslím stav revoluce, stav státu, stav společnosti. Takhle jsem si to nepředstavovala.“</p>
			<p class="MLP_text ParaOverride-1">„Revoluce je pěkný svinstvo.“</p>
			<p class="MLP_text ParaOverride-1">„Ba ne, revoluce je dobrá věc. Kalné vody se pohnou, leccos se vyřeší. Revoluce přináší spoustu nových možností. Konec útlaku, starý svět se svým prohnilým establišmentem zmizí v&#160;propadlišti, na smetišti dějin. Lid si konečně vydechne a&#160;nadechne se svěžího vzduchu. Staré, zvetšelé struktury se rozpadnou a&#160;revoluce je nahradí novými, dokonalými, Lidu prospěšnými. Protože cílem revoluce je svrhnout staré špatné a&#160;přinést nové prospěšné…“</p>
			<p class="MLP_text ParaOverride-1">„Co?“</p>
			<p class="MLP_text ParaOverride-1">„Všecko.“</p>
			<p class="MLP_text ParaOverride-1">„Teď kecáš jak Palackej. Holt se ti to, Vlasto Vlastičko, nepovedlo,“ řekl Skokan věcně.</p>
			<p class="MLP_text ParaOverride-1">„Ono se to povedlo, jenže v&#160;principu se to jaksi nepodařilo. Nějak se nám to vysmeklo. Ale úplně ztracený to není,“ řekla Vlasta a&#160;přimkla se ke Skokanovi. Ačkoli byli tak důvěrní, že víc to ani nešlo, nedokázala mu říct Květoslave, pitomější jméno pro něj rodiče nemohli vymyslet. Ani Květošu se jí nelíbilo. Snad by mu mohla říkat Slávku… To by snad šlo. Přece mu zrovna teď, v&#160;tuto horkou chvíli sladké únavy, kdy by měli být štěstím bez sebe, nebude říkat Skokane.</p>
			<p class="MLP_text ParaOverride-1">„Máš pravdu, Skokane, nepovedlo,“ připustila. „Jenže jak to teď napravit? Co s&#160;tím?“</p>
			<p class="MLP_text ParaOverride-1">„Já vidím dvě možnosti: buď se na všechno vykašlem a&#160;necháme tomu volný průběh, nebo sbalíme kartáček na zuby a&#160;utečeme pryč.“</p>
			<p class="MLP_text ParaOverride-1">„Utečeme, utečeme… To se ti řekne! Tys nic nezvoral, ty jeden Skokane!“</p>
			<p class="MLP_text ParaOverride-1">„Každej problém se nakonec vyřeší sám od sebe. Děravá střecha spadne sedláku Jírovi na hlavu, promočený boty uschnou, zklamaná láska přebolí, nakonec stejně umřem.“</p>
			<p class="MLP_text ParaOverride-1">„Mám snad dělat jakože nic? Nepřiznat svůj díl zavinění? Zatloukat, zatloukat, zatloukat… Mám snad předstírat, že to držím pevně v&#160;rukou?&#160;– S&#160;takovou filozofií jdi do řiti, Skokane!“</p>
			<p class="MLP_text ParaOverride-1">„Ale tam už přece jsme, moje milá Vlasto, Vlasto Revoluce.“</p>
			<p class="MLP_text_bez1radku_-12-0- ParaOverride-1">Nikdo v&#160;celé zemi nevěděl, že jim pan prezident zmizel v&#160;Temných Lesích. Bylo ve státním zájmu ututlat, že se Dušánek zbláznil. Naštěstí se v&#160;nejbližší době neočekávala žádná státní návštěva. Kladení věnců a&#160;zvedání robátek se mohlo odložit na jindy s&#160;vysvětlením, že pan prezident nemá kdy, že je zaneprázdněn neodkladnými státnickými záležitostmi. Prezidentské dokumenty, jmenování soudců, profesorů a&#160;guvernéra státní banky jakož i&#160;rozsudky smrti dokázal Nykl Nyklíček podepsat Dušánkovým podpisem i&#160;se zavázanýma očima. Také případné interview, kdyby o&#160;ně nějaký redaktůrek požádal, nebyl problém napsat a&#160;odeslat e-mailem, popřípadě by je imitátor Vodrážka mohl přečíst do rozhlasu. Ovládal Dušánka tak dobře, že si ho i&#160;paní Beránková spletla. Nykl Nyklíček se preventivně přeptal plastického chirurga doktora Nekázanky, je-li věda už tak pokročilá, aby dovedla k&#160;nerozeznání přeměnit podobu jednoho člověka v&#160;podobu někoho jiného, kupříkladu nějaké významné osobnosti.</p>
			<p class="MLP_text ParaOverride-1">„Ale to byste musel, pane nejvyšší tajemníku a&#160;ceremoniáři, podstatně zhubnout,“ prokoukl ho doktor Nekázanka. „Nejmíň na polovičku.“</p>
			<p class="MLP_text ParaOverride-1">Nezbývá tedy než držet Dušánka v&#160;Temných Lesích tak dlouho, dokud se jeho duše nepřizpůsobí potřebám země a&#160;nového, porevolučního establišmentu. Je tam v&#160;rukou a&#160;péči tří slovutných odborníků. Některé preparáty dovezené až ze Švýcarska prý dokážou divy.</p>
			<p class="MLP_text ParaOverride-1">Nikdo nevěděl, kde hledat Temné Lesy a&#160;v&#160;nich blázinec, ve kterém mají zlatou klec se svislými šprušlemi s&#160;výhledem do kraje a&#160;v&#160;ní Dušana Beránka, zblázněného prezidenta republiky. Chtěl zrušit trest smrti a&#160;myslel to doopravdy! Ráchel hledala na mapě, gúglovala, telefonovala na zemský kartografický ústav, jenže tam to nikdo nebral, všichni byli v&#160;rámci revoluce popraveni. Nykl Nyklíček se vymlouval, že neví, a&#160;vyptávat se Pštrosa bylo zbytečné.</p>
			<p class="MLP_text ParaOverride-1">„Je tam tuze krásně, slečno, a&#160;on potřebuje klid. Žádný vzrušování, slečno! Vždyť by se nám moh zvencnout ještě víc. Však ho tam ti tři profesoři nepokoušou. Až bude zdravej, vrátíme vám ho nepoužitýho. A&#160;neporušenýho. Žádný obavy, slečno.“</p>
			<p class="MLP_text ParaOverride-1">Kde jsou Temné Lesy, věděl Skokan, a&#160;není divu, vždyť byl novinář. Od koho se to dozvěděl, neprozradil. Chránil svého informačního zdroje. Dokonce neřekl, že to ví, nahlas, protože měl strach z&#160;Pštrosových revolučních úderníků. Všichni v&#160;celé zemi se jich báli. Redaktor Skokan pošeptal tajemství Temných Lesů do ucha Vlastě, ale předem byl rozhodnut zapírat, kdyby došlo na takzvané lámání chleba, v&#160;tomto případě na lámání kolem.</p>
			<p class="MLP_text ParaOverride-1">Vlasta pochopila, že by mohla mít v&#160;Dušánkovi urvaném ze řetězu silného spojence při nápravě zpackané revoluce. Že jí, až ho vysvobodí, pomůže ukončit krvavé šílenství a&#160;nastolit v&#160;zemi evropské, civilizované zvyklosti. Jenže to by ho musela mít zpátky na Hradě v&#160;plném lesku prezidentské velikosti. A&#160;Pštros by měl být posledním sťatým občanem této země. Ačkoli dospěla k&#160;názoru, že popravy jsou nepřípustné svinstvo, proti popravě Pštrosa by rozhodně nepodepsala žádnou petici.</p>
			<p class="MLP_text ParaOverride-1">K&#160;osvobození Dušana Beránka, prezidenta republiky, ze spárů psychiatrů a&#160;Pštrosových revolučních úderníků v&#160;Temných Lesích si Palo Loveček vypůjčil od Hradní stráže Škodu Superb s&#160;prezidentskou standartou na levém předním blatníku a&#160;uvázal si kravatu v&#160;národních barvách. Vždyť jedou osvobodit hlavu státu. Ostatně do menšího automobilu by se všichni nevešli. Palo řídil, Květoslav Skokan po jeho pravici ukazoval cestu, vzadu se Ráchel modlila a&#160;Vlasta celou cestu mlčela, mezi nimi se neposedně vrtěla Jenůfka a&#160;neustále se vyptávala, kdy už tam budou. „Nevím,“ odpovídal jí trpělivě a&#160;popravdě Palo Loveček.</p>
			<p class="MLP_text ParaOverride-1">Vyhýbali se městům, aby nebudili pozornost a&#160;nepoštvali proti sobě revoluční úderky rozlezlé po celé zemi, ovládané z&#160;centra zcela chaoticky, spíš neovládané, každý úderník si ten svůj teror dělal po svém, jak ho napadlo, nač mu stačily schopnosti, síly a&#160;fantazie. Jeli po děravých okresních silničkách malebnou krajinou, vesnicím se vyhnout nemohli; občas projeli hejnem potulných husí, budili pozornost psů uvázaných na řetězu i&#160;psů navzdory kontumaci volně pobíhajících; vesničané jim mávali, někteří smekali pokrývky hlavy a&#160;hluboce se ukláněli v&#160;domnění, že vzdávají poctu samotné hlavě státu projíždějící jejich Prostřední Lhotkou.</p>
			<p class="MLP_text ParaOverride-1">V&#160;obci Velká Řídká byli téměř u&#160;cíle. Z&#160;místní hospody zazníval příšerný řev opilců: „Co jste, hasiči, co jste dělali, že jste nám ten pívo-, pívo-, pívovárek shořet nechali…“ Za autobusovou zastávkou U&#160;Krejčíků zabočili doleva na docela sjízdnou polní cestu mezi loukami s&#160;přerostlou trávou, vjeli do lesa, a&#160;už tam byli&#160;– v Temných Lesích. Sanatorium se nacházelo v&#160;prostorném zámku patřícím ještě před válkou hrabatům Rozsochatým z&#160;Mistu a&#160;Temných Lesů, nyní státním majetku, s&#160;rozsáhlým parkem obehnaným zdí notné ohlodanou zubem času, náletovými dřevinami a&#160;sousedy z&#160;Velké Řídké, kteří si sem občas došli pro nějakou tu cihlu na opravu domu, ba i&#160;chléva. Železná brána byla zavřená. U&#160;brány dřepěl revoluční úderník ozbrojený samopalem vzor osmapadesát a&#160;kouřil vlastnoručně ubalenou tabákovou cigaretu. Tvářil se překvapeně, když limuzína s&#160;prezidentskou standartou zastavila u&#160;brány. Byl zaskočen, nevěděl, jak se má v&#160;takovéto situaci zachovat. Byl to prostý revoluční úderník pověřený hlídáním brány, zatímco jeho spolubojovníci si užívali. Ani netušil, proč tu je a&#160;že v&#160;zámku je blázinec a&#160;v&#160;blázinci ve zlaté kleci s&#160;krásnou vyhlídkou do kraje sešněrovaný ve svěrací kazajce dlí prezident republiky Dušan Beránek. Jakmile spatřil prezidentskou standartu na levém blatníku prezidentského superbu, usoudil, že pan prezident přijel na neohlášenou prezidentskou návštěvu do Temných Lesů.</p>
			<p class="MLP_text ParaOverride-1">Z&#160;auta vystoupil Květoslav Skokan a&#160;zamával zkoprnělému úderníkovi před nosem novinářským průkazem.</p>
			<p class="MLP_text ParaOverride-1">„Máš průser, kamaráde,“ pravil přísně.</p>
			<p class="MLP_text ParaOverride-1">„Jak to?“</p>
			<p class="MLP_text ParaOverride-1">„Kouříš ve službě. Revoluce ještě neskončila, a&#160;ty si tady vyhuluješ trávu.“</p>
			<p class="MLP_text ParaOverride-1">„Jakou trávu? Je to normální tabák,“ ohradil se rozhořčeně a&#160;celou půlku cigarety zahodil a&#160;zašlapal do země. Leda tak forenzní technici by dokázali zjistit, co to ten nešťastník kouřil.</p>
			<p class="MLP_text ParaOverride-1">„Tvoji druhové krvácejí na barikádách, a&#160;ty, než by ses radoval, že nemusíš krvácet s&#160;nimi a&#160;řádně střežil blázinec, dřepíš u&#160;brány, pokuřuješ a&#160;ve sladkém opojení necháš si rozebírat za rohem zeď. Jak to zdůvodníš svému nadřízenému?“</p>
			<p class="MLP_text ParaOverride-1">„No to já přece… Když to bych pak musel to… Mně nic takovýho neřekli, že bych… A&#160;co já pak, když ono to takhle…“</p>
			<p class="MLP_text ParaOverride-1">„Co já teď s&#160;tebou, chlape! Je revoluce. Když to nahlásím, dobře víš, co tě čeká!“</p>
			<p class="MLP_text ParaOverride-1">„Vím,“ sklonil pokorné hlavu revoluční úderník bledý jako stěna.</p>
			<p class="MLP_text ParaOverride-1">„Mám na to svědků plný auto. Všichni tě viděli.“</p>
			<p class="MLP_text ParaOverride-1">„Ale vždyť u&#160;brány každej přece…“</p>
			<p class="MLP_text ParaOverride-1">„Každej? To tu máte, chlapi, pěknej bordel. Kde máš velitele?“</p>
			<p class="MLP_text ParaOverride-1">„Na strážnici. Měl by bejt…“</p>
			<p class="MLP_text ParaOverride-1">„Měl by bejt… Kde je?“</p>
			<p class="MLP_text ParaOverride-1">„Nejspíš ve Velký Řídký…“</p>
			<p class="MLP_text ParaOverride-1">„V&#160;hospodě? S&#160;ostatníma úderníkama, že!“</p>
			<p class="MLP_text ParaOverride-1">„V&#160;hospodě,“ přiznal se za velitele a&#160;kolegy vyděšený strážný.</p>
			<p class="MLP_text ParaOverride-1">„Jezdím po inspekcích už dost dlouho, ale takovej svinčík jako tady jsem ještě neviděl. Otevři bránu a&#160;stůj tady, ani se nehni. Ne abys běžel do tý hospody a&#160;vykecal, že je tu prezidentská inspekce. Co bude s&#160;tebou, to se uvidí. O&#160;tom si rozhodne v&#160;kachlíkárně Pštros,“ prohlásil Skokan a&#160;divoce zakoulel očima.</p>
			<p class="MLP_text ParaOverride-1">„Nešlo by to nějak…“</p>
			<p class="MLP_text ParaOverride-1">„Nešlo.“</p>
			<p class="MLP_text ParaOverride-1">Klíč v&#160;zámku zaskřípal, brána se otevřela a&#160;superb vplul do zpustlého parku. Richard, poslední hrabě Rozsochatý z&#160;Mistu a&#160;Temných Lesů, by to tu nepoznal. U&#160;hlavního vchodu zakotvili a&#160;Palo se opřel do klaksonu. Vzápětí se ze zámku vyhrnul veškerý personál v&#160;bílých pláštích včetně tří profesorů. Revoluční úderník se ze zámku nevyhrnul ani jeden. Také z&#160;prezidentského vozidla se všichni vyhrnuli a&#160;začali si protahovat ztuhlé údy, Palo Loveček učinil několik dřepů a&#160;Jenůfka se na všechny zazubila:</p>
			<p class="MLP_text ParaOverride-1">„Není tohle děcák? Že to není děcák.“</p>
			<p class="MLP_text ParaOverride-1">„Není to děcák, holčičko,“ odpověděl první profesor.</p>
			<p class="MLP_text ParaOverride-1">„Je to sanatorium Temné Lesy pro choroby duševní,“ upřesnil druhý.</p>
			<p class="MLP_text ParaOverride-1">„Není to žádný blázinec, aby sis nemyslela,“ dodal třetí, protože obecně rozšířené slovo blázinec je pejorativní i&#160;přesto, že je vý­stižné.</p>
			<p class="MLP_text ParaOverride-1">„To je pěkná holčička!“ zvolaly sestřičky radostně. Byly uvyklé zabývat se blázny postaršími, zblázněných holčiček s&#160;černými kučerami a&#160;očima jako knoflíky od pánského zimníku se v&#160;blázincích obvykle nedostává.</p>
			<p class="MLP_text ParaOverride-1">„Prej tu máte zlatou klec, říkala maminka, a&#160;v&#160;ní pana prezidenta. To je Dušánek, toho jsme sundávali ze šibenice. Můžu se na něho podívat?“</p>
			<p class="MLP_text ParaOverride-1">„Jakpak se jmenuješ, holčičko?“</p>
			<p class="MLP_text ParaOverride-1">„Jenůfka,“ řekla Jenůfka způsobně.</p>
			<p class="MLP_text ParaOverride-1">„Může?“ zeptaly se sestřičky psychiatrů. Byly překvapeny. Ne­věděly, že ten blázen ve zlaté kleci, jediný pacient v&#160;celém sanatoriu, je samotný pan prezident.</p>
			<p class="MLP_text ParaOverride-1">„Vyloučeno!“</p>
			<p class="MLP_text ParaOverride-1">„Ten pán ve zlaté kleci je velmi nemocen!“</p>
			<p class="MLP_text ParaOverride-1">„Možná, kdyby mu… Kdyby se nasadila chvilková infantoterapie…“ Páni profesoři se nemohli shodnout. Začali se na zápraží dohadovat, zatímco Jenůfka pod záminkou, že se jí chce čurat, pronikla do blázince a&#160;pustila se do pátrání.</p>
			<p class="MLP_text ParaOverride-1">Pod záminkou, že na ni musí dohlédnout, aby spláchla, protože občas zapomíná, vydala se za ní s&#160;tlukoucím srdcem Ráchel. Kdepak, Jenůfka by Dušánka v&#160;té spleti zámeckých chodeb nenašla ani do večera. Ráchel se však při hledání řídila tlukotem srdce, a&#160;tak našly Dušánka hned: v&#160;druhém patře v&#160;pokoji s&#160;výhledem do světlíku, ve zlaté kleci. Jenůfka se protáhla mezi šprušlemi a&#160;rozvázala Dušánkovi svěrací kazajku. Byl omámen sedativy a&#160;měl na sobě růžovou noční košili. Hleděl na ně vyjeveně, nebyl schopen artikulovat jednoduchou větu s&#160;přívlastkem. Byl však naživu.</p>
			<p class="MLP_text ParaOverride-1">„Jenomže jak ho z&#160;té klece dostaneme? Mezi šprušlema ho neprotáhnem,“ kroutila kudrnatou hlavičkou Jenůfka.</p>
			<p class="MLP_text ParaOverride-1">„Není zamčeno!“ zajásala Ráchel, odhodlaná mříže vylámat holýma rukama, zuby nehty. Dvířka byla zvenku zastrčená petlicí, dala se snadno otevřít. Když byl Dušánek venku z&#160;klece, začal se pozvolna probírat z&#160;drogového opojení, a&#160;když ho Ráchel políbila jako princ Šípkovou Růženku, probral se docela, jen ho šíleně bolela hlava.</p>
			<p class="MLP_text ParaOverride-1">Mezitím Vlasta, Skokan a&#160;Palo s&#160;profesory a&#160;personálem v&#160;zámecké dvoraně pokračovali ve vyjasňování nejasné přítomnosti neohlášených návštěvníků sanatoria. Jak se nakonec ukázalo, Dušánek tu byl jediným pacientem.</p>
			<p class="MLP_text ParaOverride-1">„Pokud vám nestačí můj ksicht,“ vysvětlovala Vlasta, „jmenuji se Vlasta Zlámalová, zvaná Revoluce, jsem předsedkyní Demokratické revoluční rady státu, pověřená touto radou zjistit, v&#160;jakém stavu se nachází hlava státu, jak je o&#160;ni pečováno, abych o&#160;tomto stavu mohla radu informovat na jejím příštím zasedání.“</p>
			<p class="MLP_text ParaOverride-1">„Ono to, paní předsedkyně, nebude tak jednoduché.“</p>
			<p class="MLP_text ParaOverride-1">„Rádi bychom vašemu požadavku vyhověli, jenže…“</p>
			<p class="MLP_text ParaOverride-1">„Jenže pan prezident už se v&#160;Temných Lesích nenachází,“ napadlo třetího profesora, jak vyklouznout z&#160;pasti.</p>
			<p class="MLP_text ParaOverride-1">„A&#160;kde se tedy pan prezident nachází, když se tady nenachází?“</p>
			<p class="MLP_text ParaOverride-1">„Nachází se jinde.“</p>
			<p class="MLP_text ParaOverride-1">„Nachází se na opačném konci,“ natahovali profesoři vyjednávání, aby získali čas. Domnívali se, že časem je napadne přijatelná lež. Báli se, kdyby Dušánka ukázali, že by je Pštros a&#160;jeho úderníci citelně potrestali. Báli se o&#160;život. Báli se, aby personál, který až dosud nevěděl, kdo je muž v&#160;růžové noční košili ve zlaté kleci, neprozradil, kde prezidenta schovávají. Ačkoli se personál právě dozvěděl, komu píchá ve zlaté kleci drogy do žil, nehodlal Vlastě vyjít vstříc. Taky se bál Pštrosa a&#160;jeho revolučních úderek. Každý se jich bál. Vždyť tu s&#160;nimi úderníci pobývali, byli pověřeni hlídáním tajemného pacienta a&#160;celého blázince. Personál dobře poznal jejich revoluční manýry: mlaskali u&#160;jídla, smrkali do hrsti, sahali sestřičkám pod sukně, kouřili v&#160;jídelně a&#160;opíjeli se, kdykoli k&#160;tomu měli příležitost. Spiritus vini v&#160;příruční lékárně byl už dávno vypit, nahradila jej aqua destilata.</p>
			<p class="MLP_text ParaOverride-1">Palo se diskuse neúčastnil. Mezi sestřičkami si vybral tu nejhezčí, přistoupil k&#160;ní nenápadně a&#160;cosi jí zašeptal do ucha. Sestřička se zapýřila, zavrtěla hlavou velmi odmítavě, ale když jí Palo zase cosi pošeptal, zavrtěla hlavou méně odmítavě, a&#160;po třetím pošeptání přikývla a&#160;nenápadně se s&#160;Palem vytratila z&#160;dvorany do útrob zámku. Po chvíli se vrátili s&#160;balíkem jakýchsi režných textilií v&#160;náručí.</p>
			<p class="MLP_text ParaOverride-1">„Uvědomili jste si, páni profesoři, co vás čeká za to, jak jste nakládali s&#160;hlavou státu?“ zahřímala Vlasta Revoluce.</p>
			<p class="MLP_text ParaOverride-1">„My jsme nevěděli,“ hájil se personál.</p>
			<p class="MLP_text ParaOverride-1">„Myslíte, že vám na takovou výmluvu někdo skočí?“</p>
			<p class="MLP_text ParaOverride-1">„To oni! To oni!“ volal personál a&#160;ukazoval ukazováky na tři profesory.</p>
			<p class="MLP_text ParaOverride-1">„Do kazajek s&#160;nimi!“ zvolal Palo a&#160;personál sáhl po textiliích, které Palo se sestřičkou přinesli ze skladu čistého prádla. Během několika minut byli profesoři ve svěracích kazajkách. Během dalších několika minut už byli zarýglovaní ve zlaté kleci s&#160;výhledem do světlíku.</p>
			<p class="MLP_text ParaOverride-1">Na zpáteční cestě si musela Jenůfka sednout mámě na klín. Vrtěla se sice, ale za chvíli usnula, znavena bohatými událostmi uplynulých hodin. Když projížděli zámeckou branou, vyděšený rudý úderník stál v&#160;pozoru jak svíce a&#160;horlivě salutoval. Z&#160;hospody ve Velké Řídké, když ji míjeli, ozýval se řev opilé revoluční úderky pověřené hlídáním pana prezidenta v&#160;blázinci:</p>
			<p class="MLP_text ParaOverride-1">„… shořet nechali, i&#160;tu hospodu, my staří mazáci, staří ulejváci máme pít vodu…“</p>
			<p class="MLP_text_bez1radku_-12-0- ParaOverride-1">Když přijeli na Hrad, Dušánek si odskočil převléct se z&#160;růžové noční košile do občanského obleku vhodného pro prezidenta, ale kravatu si neuváže ani za nic, navzdory mínění Nykla Nyklíčka, že prezident bez kravaty je jako voják bez flinty. Ten se bude divit, až uvidí pana prezidenta s&#160;knoflíkem pod krkem rozepnutým.</p>
			<p class="MLP_text ParaOverride-1">„Co tady děláš!“ spráskla ruce paní Beránková, když přistihla Dušánka při převlékání. „Tys jim utekl z&#160;nemocnice? Takovou dálku v&#160;noční košili! Vždyťs byl v&#160;péči nejlepších odborníků, tři nejslavnější profesoři, a&#160;ty jim utečeš jako malý kluk, v&#160;růžové noční košili. Vždyť se můžeš nastydnout…“</p>
			<p class="MLP_text ParaOverride-1">„Nech toho, mami,“ odbyl Dušánek paní Beránkovou.</p>
			<p class="MLP_text ParaOverride-1">„Nemůžeš přece takto hazardovat se zdravím, vždyť jsi prezident a&#160;národ tě potřebuje zdravého,“ pokračovala matka na prahu pokoje. „Měls tam zůstat, než se vyzdravíš. Než tě páni profesoři znovu postaví na nohy. A&#160;kravatu si nevezmeš?“</p>
			<p class="MLP_text ParaOverride-1">„Na čem stojím, mami? Ne, kravatu si nevezmu!“</p>
			<p class="MLP_text ParaOverride-1">„Kam zas jdeš?“</p>
			<p class="MLP_text ParaOverride-1">„Co je ti, mami, do toho!“ odbyl svou vlastní matku Dušánek, odstrčil ji, aby mohl projít, a&#160;vykročil rázně, levá, pravá, do své pracovny. V&#160;předpokoji na něj čekala jeho suita: Ráchel, Vlasta, Skokan, Palo a&#160;samozřejmě Jenůfka.</p>
			<p class="MLP_text ParaOverride-1">„Hele, co mám!“ pochlubila se samopalem z&#160;plastické hmoty, mnohem hezčím a&#160;lepším, než jsou opravdické. „Ten mám od Lovečka. A&#160;fakt dost dobře střílí.“</p>
			<p class="MLP_text ParaOverride-1">Dušánek zaklepal na své dveře, byl tak vychován, ale na vyzvání nečekal, hned vešel dovnitř a&#160;jeho lidé mu byli v&#160;patách. Nykl Nyklíček seděl na prezidentské židli jako obvykle, když tu Dušánek nebyl, a&#160;prezidentoval mnohem správněji nežli opravdový prezident. Protože Nykl Nyklíček věděl ze všech nejlíp, jak se má správně prezidentovat. Když uviděl hlavu státu ve dveřích, když si uvědomil, že se mu to nezdá a&#160;co by to mohlo znamenat, polkl dvakrát naprázdno a&#160;vydechl:</p>
			<p class="MLP_text ParaOverride-1">„A&#160;bez kravaty…“</p>
			<p class="MLP_text ParaOverride-1">„Pane Nykle Nyklíčku, sbalte si své osobní věci do krabice od banánů, nebo do dvou krabic, a&#160;vypadněte z&#160;Hradu. Za vaše dosavadní služby vám děkuji, jste propuštěn. Vzhledem k&#160;revoluční době se odstupné nevyplácí.“</p>
			<p class="MLP_text ParaOverride-1">„Ale vždyť přece, pane prezidente, jak to? Já jsem vždycky…“ nemohl uvěřit svědomitý úředník.</p>
			<p class="MLP_text ParaOverride-1">„Dále od hradu, dále, ať se nestane neštěstí nenadálé,“ zarecitovala Jenůfka, namířila na Nykla Nyklíčka hračkou a&#160;stiskla spoušť. Z&#160;hlavně vytryskl proud vody a&#160;zasáhl zkoprnělého úředníka přesně doprostřed čela.</p>
			<p class="MLP_text ParaOverride-1">„Jenůfko! To se nedělá,“ napomenula ji Vlasta. „Pán odejde sám, nemusíš po něm střílet.“</p>
			<p class="MLP_text ParaOverride-1">Měla pravdu, Nykl Nyklíček vycouval z&#160;prezidentské kanceláře jako útočící rak, ale do balení svých pěti švestek se nepustil. Protože se nevzdal naděje. Nevěřil, že je vše ztraceno, ještě je tu Pštros a&#160;jeho revoluční úderky. Vyběhl z&#160;Hradu jen tak nalehko, s&#160;mobilním telefonem v&#160;kapse. Proběhl nádvořími, hlavní bránou a&#160;zastavil se pod sochou prvního prezidenta. Jako by u&#160;něj mohl najít pomoc nebo aspoň sympatie. Chyba, sochy nepomáhají. Pomoc hledal u&#160;Pštrosa a&#160;jeho zdatných, chlapíků statečných. Jenže Pštros to nebral, ozvala se hlasová schránka: „Jsem v&#160;terénu, nechte mi vzkaz.“&#160;– „Tady Nykl Nyklíček. Pé Pé se zbláznil, je na Hradě. Pomoc!“ Jenže pomoci se nedovolal, a&#160;tak se rozběhl do kachlíkárny. Běh mu pro značnou tělnatost moc nešel, po chvíli musel zvolnit, sotva dech popadal, vlekl své rosolovité tělo Letenskými sady, až je dovlekl na místo určení, na recepci padl vysílením a&#160;už nevstal. Službukonající dozorčí patřil k&#160;radikálnějšímu křídlu revolučních úderek, ti se s&#160;ničím nemalujou. Nejraději by nezvaného neznámého, zcela nekomunikativního návštěvníka rovnou zastřelil a&#160;zdůvodnil to revoluční nutností. Jenže kdo by to uklidil, když uklízečky přijdou až ráno… Rozhodl se strčit tlusťocha do cely předběžného zadržení. Je tam chládek, tekoucí voda nad záchodovou dírou a&#160;obstojný slamník. Co víc potřebuje skromný člověk k&#160;životu! Aby ho tam vůbec dostal, musel povolat tři silné chlapy z&#160;oddělení pro mimořádnou přepravu. Zrovna ty, kteří nedávno odchytávali pana prezidenta a&#160;mimořádně ho přepravovali do Temných Lesů.</p>
			<p class="MLP_text ParaOverride-1">Nykl Nyklíček popadl dech až v&#160;cele na slamníku, jenže tam už mu to nebylo nic platné. Do dveří kopal, volal, hrozbami hýřil, nikoho tím neoblomil. V&#160;oddělení cel předběžného zadržení byli na takovéto projevy zvyklí. Tady to nikomu nevadí. Však on zmlkne, až se unaví.&#160;– Ještě nebyl zcela unaven, a&#160;přesto zmlkl. V&#160;kapse mu vyzváněl telefon. Zapomněli mu ho sebrat a&#160;uložit mezi osobní věci. Každému berou telefon, než ho šoupnou do cely. Byl to Pštros. Jenže ve chvíli, kdy zadržený Nykl Nyklíček stiskl tlačítko, jeho telefonu došly baterky. Tak. A&#160;je to!</p>
			<p class="MLP_text ParaOverride-1">Veškerý personál prezidentské kanceláře se seběhl a&#160;vítal Dušánka jako prezidenta osvoboditele. Těžko se jim žilo pod knutou nekompromisního všeználka Nykla Nyklíčka. Ani na záchod si bez jeho dovolení nemohli odskočit, cigaretku na vyhrazeném místě vykouřit, dětem zavolat, jestli už napsaly domácí úkol a&#160;našly v&#160;ledničce pribináček.</p>
			<p class="MLP_text ParaOverride-1">„Žádná oslava nebude,“ zahlaholil Dušánek. „Vzhůru do práce, budou se psát prezidentské dekrety. Vyhlašuji konec revoluce.“</p>
			<p class="MLP_text ParaOverride-1">„Ale Dušánku, vždyť revoluce je permanentní, ať chcem nebo nechcem, revoluce nikdy nekončí…“ namítala chabě Vlasta Revoluce Zlámalová.</p>
			<p class="MLP_text ParaOverride-1">„Ta tvoje třeba nekončí, ale ta, kterou mi strčili do bot, zrovna skončila. Bude na to prezidentský dekret o&#160;ukončení revoluce,“ prohlásil Dušan Beránek, prezident republiky. „A&#160;vzhledem k&#160;tomu, že nemáme demokratické a&#160;demokraticky zvolené státní orgány, nastupují dekrety prezidenta republiky. Vždyť je to stará vesta… Takhle už to nejde dál.“</p>
			<p class="MLP_text ParaOverride-1">„To je moc dobrý,“ zaradoval se Květoslav Skokan, žurnalista každým coulem. „Hned to volám agenturám a&#160;veškerým sdělovacím prostředkům. Tohle se bude krásně medializovat, na to skočí Četka, CNN i&#160;Reuters. Každej dekret okamžitě zveřejníme, dokud je teplej, aby to někdo nezpochybnil. Tisk je přece hlídací pes demokracie!“</p>
			<p class="MLP_text ParaOverride-1">Celá kancelář prezidenta republiky se pustila do dekretů, aby na něco důležitého nezapomněli. Ono se na něco určitě zapomene, když se to šije horkou jehlou na koleně, ale to se pak napraví novým dekretem. Teď to nejdůležitější: jeden dekret za druhým. Jakmile byl dekret vymyšlen, sepsán a&#160;vytištěn, Dušánek ho podepsal a&#160;úředníci pod dozorem Ráchel originál uložili do trezoru. Skokan jediným kliknutím rozeslal dokument agenturám a&#160;všem sdělovacím prostředkům.</p>
			<p class="MLP_text ParaOverride-1">Nejdřív to byl dekret o&#160;ukončení revoluce a&#160;všeobecném zákazu zabíjení lidí. Pak následoval dekret o&#160;zrušení trestu smrti, o&#160;zrušení Demokratické revoluční rady státu a&#160;zřízení parlamentu o&#160;dvou komorách, ustavení vlády, dekret o&#160;zrušení revolučních úderek a&#160;zřízení policie…</p>
			<p class="MLP_text ParaOverride-1">„Ale vždyť to není nic jinýho než další fáze revoluce!“ radovala se Vlasta, vylovila z&#160;tašky plyšového krokodýla a&#160;třískala s&#160;ním do stolu.</p>
			<p class="MLP_text ParaOverride-1">„To máš fuk, jak to nazveme,“ uklidňoval ji Dušánek. „Teď je potřeba zatknout Pštrosa a&#160;postavit ho před soud. Ten můj kámoš z&#160;kameňa se urval ze řetězu.“</p>
			<p class="MLP_text ParaOverride-1">„To je fakt,“ řekla Ráchel. „Jenže kdo ho zatkne, když ještě nemáme policii? Snad ne jeho revoluční úderníci?“</p>
			<p class="MLP_text ParaOverride-1">„Přiveďte mi podporučíka Pitbula a&#160;strážmistra Teriérovou. Ti dovedou skvěle zatýkat,“ nařídil Dušánek. „S&#160;těmi já mám dobrou zkušenost.“</p>
			<p class="MLP_text ParaOverride-1">„Je to sice výborný nápad,“ pochválila Vlasta, „jenže kde můžou být? Revoluce je určitě někam zašantročila.“</p>
			<p class="MLP_text ParaOverride-1">„Jestli se z&#160;nich nestali revoluční úderníci…“ napadlo Ráchel.</p>
			<p class="MLP_text ParaOverride-1">„To by nevadilo,“ řekl Dušánek. „Jako prezident republiky jsem také vrchním velitelem ozbrojených sil, a&#160;když zavelím, každá ozbrojená síla mě musí poslechnout.“</p>
			<p class="MLP_text ParaOverride-1">„Ale jak je najdeme?“ vyslovil Palo Loveček otázku, která se sama nabízela.</p>
			<p class="MLP_text ParaOverride-1">„Dáme do novin inzerát a&#160;oni se přihlásí,“ napadlo Skokana. Dal do všech novin inzerát, a&#160;vzápětí se Pitbul s&#160;Teriérovou hlásili v&#160;prezidentské kanceláři. Oba měli momentálně civilní zaměstnání, žádný z&#160;nich nebyl v&#160;revolučních úderkách, což situaci značně usnadnilo. Pitbul prodával po poutích cukrovou vatu a&#160;Teriérová se živila uklízením useknutých hlav a&#160;umýváním gilotin po popravách. Žádného z&#160;nich ta práce moc nebavila, nejraději by zas byli policisty s&#160;významným posláním. Tohle nevyřčené přání se jim zrovna splnilo. Vytáhli odložené uniformy z&#160;naftalínu, ani je nenechali na balkónu vyvětrat, oblékli se do nich, popadli pendreky, pověsili na opasek pouta a&#160;vysílačku, pokutový blok do brašny a&#160;vydali se hledat kriminálníka, starou firmu Pštrosa. Bylo po něm vyhlášeno celostátní pátrání.</p>
			<p class="MLP_text ParaOverride-1">Pštros se vyděsil, když se o&#160;tom doslechl. Tak už je to tu zas! Vrátil se zrovna z&#160;terénu do kachlíkárny a&#160;tam už na něj čekali jeho věrní revoluční úderníci připraveni nasadit mu klepeta. Nic nového pro Pštrosa. Předali ho podporučíku Pitbulovi a&#160;strážmistru Teriérové, aby zachránili vlastní kůži. I&#160;těm největším pitomcům došlo, že karta se obrátila, teď jsou na řadě oni. V&#160;poslední chvíli se jim Pštros vyškubl a&#160;vyběhl z&#160;kachlíkárny. Hnal se Letenskou plání a&#160;Letenskými sady, až se přihnal k&#160;pomníku J.&#160;V.&#160;Stalina, univerzálním klíčem odemkl podpomníkové podzemí a&#160;ztratil se v&#160;temné spleti chodeb, místností a&#160;zákoutí. V&#160;podzemí pobyl tak dlouho, dokud mu nenarostl dostatečně dlouhý plnovous. Bláhově se domníval, že změnil vzhled k&#160;nepoznání. Ještě si obrátil naruby košili a&#160;předstíral opilého bezpřístřešníka. K&#160;nepoznání by byl, kdyby neměl na čele vytetováno „PŠTROS“. Dvoubarevně. Po čtrnácti dnech vylezl na denní světlo&#160;– a už ho měli. A&#160;už tu byli Pitbul s&#160;Teriérovou. Ani mu nemuseli nic strkat do bot, měl to napsáno na čele.</p>
			<p class="MLP_text ParaOverride-1">„Je to on?“</p>
			<p class="MLP_text ParaOverride-1">„Je to on!“</p>
			<p class="MLP_text ParaOverride-1">„Jménem zákona, jste zatčen!“ prohlásili slavnostně. Teriérová sáhla pro klepeta a&#160;Pitbul mu je zaklapl na zápěstích.</p>
			<p class="MLP_text ParaOverride-1">„Občané, rozejděte se, rozejděte se, no tak, tady není žádný divadlo, občané. Zatkli jsme občana zločince, občané,“ vyzvala Teriérová občany srocené na plošině pod Stalinem.</p>
			<p class="MLP_text ParaOverride-1">„Nebo chcete taky klepeta?“ zeptal se významně Pitbul a&#160;plácal se přitom pendrekem do levé dlaně. Byla to skvěle sehraná dvojice policistů. Zatýkání jim jen kvetlo pod rukama.</p>
			<p class="MLP_text ParaOverride-1">„Nechceme,“ řekli občané a&#160;pokojně se rozešli.</p>
			<p class="MLP_text ParaOverride-1">V&#160;tuto chvíli si Pitbul s&#160;Teriérovou uvědomili, jak je krásné býti policistou.</p>
		</div>
</body>
</html>