<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>revoluce-10</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="revoluce-10" xml:lang="cs-CZ">
		<div class="Z-kladn--textový-r-meček">
			<p id="_idParaDest-8" class="MLP_uroven2_kapitola ParaOverride-1">VII</p>
			<p class="MLP_text_bez1radku ParaOverride-1">Sedí jako krejčík na xylolitové podlaze, ale nic nešije ani nevyšívá. Má zavřené oči, aby ho nerušil pohled na železné dveře s&#160;kruhovou špehýrkou, z&#160;níž na něj civí obrvené oko. To má za úkol dozírat na Dušánka, aby se mu něco zlého nepřihodilo. Aby ho tu nepotkalo neštěstí. Ale copak může ve vězení potkat člověka neštěstí? Dušánek už nekouří, ačkoli cigaret má habaděj a&#160;další si může nechat nakoupit z&#160;peněz, které mu maminka poslala na vězeňské konto. Už se s&#160;nikým nemusí dělit, protože je v&#160;kobce nula nula šest sám, bez Pštrosa. Kouření odložil ve chvíli, kdy se objevila krásná kaplanka Ráchel.</p>
			<p class="MLP_text ParaOverride-1">Nedá se říct, že by o&#160;ní neustále přemýšlel, že by si kreslil budoucnost po jejím boku. Přemýšlení je vědomá činnost, záměrné směřování odněkud někam, pořádání myšlenek do logického řetězce. Dušánek na zkřížených nohou nehodnotil, netřídil ani nevřazoval do systému. Dušánek byl prozářen blahem. V&#160;mizérii vězeňské kobky se nechal unášet pocitem štěstí, jaké přináší láska. Ačkoli nepřítomna, byla tu Ráchel s&#160;ním, byl jí plný.</p>
			<p class="MLP_text ParaOverride-1">Oko ve špehýrce přestalo Dušánkovi vadit. Nic po něm nechtělo, jenom se na něj dívalo, občas mrklo, nebylo to však mrknutí, jež by něco naznačovalo. Mrkalo jen tak, z&#160;přirozené potřeby svlažit oční kouli tělní tekutinou, které snad ani nebudeme říkat slzy. Toto oko bdí nad Dušánkem bedlivěji než jiné oči nad jinými vězni, protože Dušánek je snad jediným vězněm v&#160;této věznici, nad kterým visí hrozba nejvyššího trestu. Oko ve špehýrce Dušánkovi zpočátku vadilo. Měl oprávněný pocit, že na něj hledí, že sleduje každý jeho pohyb, ani na záchod nebylo možné před ním uniknout. Když pochopil, že tomu nebude jinak, že oko ze špehýrky nezmizí, ale na druhou stranu že pro něho nepředstavuje žádné nebezpečí, zvykl si na jeho přítomnost. Mělo pro něj stejnou hodnotu jako kterákoli z&#160;početných kreseb kosočtverců, čárek, číslic, jmen a&#160;nápisů na zdech či Pštrosů vyrytých do ešusů s&#160;jídlem.</p>
			<p class="MLP_text ParaOverride-1">Toho dne, kdy se v&#160;kobce nula nula šest objevila Ráchel, proměnil se Dušánkův svět v&#160;rajskou zahradu. Ano, vždyť také původní Ráj byl omezený a&#160;uzavřený; nezpochybnitelné vyhnání je toho důkazem. Zdá se, že svoboda není nezbytným předpokladem štěstí… Proč by měl pomýšlet na odchod, když je tu Ráchel s&#160;ním? Dobrovolně se z&#160;Ráje neodchází.</p>
			<p class="MLP_text ParaOverride-1">–&#160;Nikdy bych nepomyslel, že láska je taková krásná.</p>
			<p class="MLP_text ParaOverride-1">–&#160;Chtějí tě zabít, Dušánku!</p>
			<p class="MLP_text ParaOverride-1">–&#160;Proč? Proč by to dělali?</p>
			<p class="MLP_text ParaOverride-1">–&#160;Co já vím…</p>
			<p class="MLP_text ParaOverride-1">–&#160;Copak jsem něco provedl?</p>
			<p class="MLP_text ParaOverride-1">–&#160;Neboj se, já tě nedám!</p>
			<p class="MLP_text_bez1radku_-12-0- ParaOverride-1">Ráchel si počíhala na ředitele věznice, zčásti kryta útlým kmenem mladé lipky, až zas půjde s&#160;kapesníkem před ústy podél železného plotu od zubaře. Ve věznici byl nedobytný, chráněn tlustými zdmi, mřížemi a&#160;vězeňskou stráží. Když ho Ráchel spatřila zasmušilého vycházet ze zubařových dveří, když za ním dveře zaklaply a&#160;nemohl už zacouvat zpátky do bezpečí, vyrazila z&#160;úkrytu předstírajíc náhodu, v&#160;ruce pohotovostní balíček papírových kapesníků. Tentokrát byly zbytečné. Také obezřetnost, s&#160;jakou tu na ředitele číhala, nebyla namístě. Jakmile ji spatřil, usmál se na ni novým úsměvem.</p>
			<p class="MLP_text ParaOverride-1">„Ach, pane řediteli, jaké vy to máte krásné zuby!“ řekla Ráchel místo pozdravu.</p>
			<p class="MLP_text ParaOverride-1">„Myslíte?“ zarazil se. Nadšená reakce bývalé kaplanky na zcela formální úsměv jej zaskočila a&#160;znejistěla. Ostatně samotné její zjevení bylo překvapením ne zrovna milým, neměl nejčistší svědomí. Vždyť ji vyhodil z&#160;práce. A&#160;přitom nemusel. Vyhodil ji jenom z&#160;obavy, aby ho nadřízení z&#160;ministerstva spravedlnosti nevypeskovali, že zaměstnává kaplanku, která je milenkou vězně. Dušánkovou milenkou v&#160;pravém slova smyslu přece nebyla. Kdo mohl o&#160;jejich platonickém vztahu vědět? Pár dozorců si zajisté všimlo jistých indicií a&#160;mohli by o&#160;tom žvanit u&#160;piva. Od piva je na ministerstvo spravedlnosti jenom kousek. Toho se ředitel obával, proto ji propustil.</p>
			<p class="MLP_text ParaOverride-1">„Nemyslím, vždyť to vidím!“ zvolala Ráchel, sáhla do kabelky a&#160;nastavila mu před obličej kulaté zrcátko: „Úsměv, prosím!“ A&#160;požehnala novým zubům, aby se jim v&#160;ředitelových ústech dobře dařilo.</p>
			<p class="MLP_text ParaOverride-1">Ano, byly to krásné nové zuby a&#160;ředitelovo rozkolísané sebevědomí tím pádem prudce vzrostlo.&#160;– Nejen že má zuby, navíc tu postává s&#160;mladou dámou, na níž je patrno, že kdyby se přihlásila do soutěže o&#160;královnu krásy, zcela zaručeně by zvítězila a&#160;stala se Miss Universum. Kterému postaršímu chlápkovi s&#160;porcelánovým chrupem by nezalichotilo, kdyby s&#160;ním v&#160;Jankovcově ulici pod lipami klábosila taková krasavice! Škoda že náhodných chodců tudy prošlo tak málo, většinou spěchali k&#160;zubaři nebo se loudali od zubaře. Přesto však mnozí, když je minuli, se za nimi otáčeli.</p>
			<p class="MLP_text ParaOverride-1">„Tak dobře,“ svolil nakonec, „ale bude to návštěva utajená, krátká a&#160;pod dozorem.“</p>
			<p class="MLP_text ParaOverride-1">„Och, jak jste dobrý, pane řediteli!“ zajásala Ráchel a&#160;dala mu pod lipami na chodníku přede všemi náhodnými chodci štípanou pusu, až mu zrudla obě líčka.</p>
			<p class="MLP_text_bez1radku_-12-0- ParaOverride-1">Návštěva se uskutečnila v&#160;kobce nula nula šest za přítomnosti obrve­ného oka. Bylo to jiné oko než obvykle, bdělejší, ale Dušánek to nepostřehl, protože byl vůči okům ve špehýrce imunní a&#160;také proto, že tu s&#160;ním byla Ráchel, krásná a&#160;skutečná, žádný přelud, a&#160;hleděla na něj láskyplnýma očima. Překonal ostych, vztáhl ruce a&#160;dotkl se jí lehce, jako by jí na tváři přistálo pápěří z&#160;jarních topolů.</p>
			<p class="MLP_text ParaOverride-1">„Nesahat!“ ozval se ze špehýrky ředitelův hlas.</p>
			<p class="MLP_text ParaOverride-1">V&#160;místnůstce s&#160;počmáranými zdmi, se záchodovou dírou v&#160;rohu, se zamřížovaným okénkem se posadili na stoličky bez opěradel. Dívali se na sebe a&#160;mlčeli, protože slov se nedostávalo. Dýchali společný vzduch a&#160;pociťovali tepání vzájemně pomíchané krve. Mlčeli, a&#160;přesto si řekli všechno, co bylo potřeba.</p>
			<p class="MLP_text ParaOverride-1">„Konec návštěvy!“ rozhodlo oko nesmlouvavě.</p>
			<p class="MLP_text ParaOverride-1">Vstali. Ráchel přistoupila k&#160;Dušánkovi, položila mu paže kolem krku a&#160;zprudka ho políbila milostným polibkem. Nikdo tomu nemohl zabránit.</p>
			<p class="MLP_text ParaOverride-1">„No no no! Tak to ne, toto!“</p>
			<p class="MLP_text ParaOverride-1">Železné dveře s&#160;třísknutím zapadly a&#160;Dušan Beránek zůstal sám. Také oko ze špehýrky zmizelo, záklopka klapla: Klap! Z&#160;kohoutku nad záchodem kapaly kapky do smaltované díry: Kap, kap, kap… Pravidelně, předvídatelně, nelítostně: Teď, teď, teď… Zůstal tu sám. Bez Ráchel. Sám tu byl. Osamocen. Samoten. Opuštěn. Zatracen. Ztracen.</p>
			<p class="MLP_text ParaOverride-1">Teprve teď si uvědomil závažnost svého postavení. Co ho čeká, jaké má vyhlídky. Teprve teď mu došlo, že je obviněn ze strašného zločinu. Že to s&#160;ním nemusí dobře dopadnout. Vždyť může přijít život. Vždyť může ztratit Ráchel. Když byla jenom představou, snovou průvodkyní, mohl se s&#160;ní sejít kdykoli, stačilo přání, a&#160;byla tu s&#160;náručí plnou štěstí.&#160;– Teď nadešel okamžik pravdy. Navštívila ho skutečná Ráchel, žena z&#160;masa, kostí a&#160;krve. Sáhl si na ni, a&#160;nerozplynula se. Musela odejít, a&#160;kdoví k&#160;jakým koncům příběh dospěje…</p>
			<p class="MLP_text ParaOverride-1">Propadal beznaději. Zděšení ze skutečnosti se proměnilo ve zděšení z&#160;bezmoci. Není čeho se chytit, není oč se opřít, stébla se lámou, písek ujíždí pod nohama. Díval se do dlaní, jako by tam číhal osud. Je dlouhá čára života dobrým znamením i&#160;pro ty, kterým bude zanedlouho useknuta hlava?</p>
			<p class="MLP_text_bez1radku_-12-0- ParaOverride-1">Spis byl uzavřen a&#160;Dušan Beránek se dočkal obžaloby. Vypracoval ji noční prokurátor Voda a&#160;na starodávném psacím stroji Consul překlepala zapisovatelka Lucie, dívka pohledná. Obžalobu přinesl Béďa velitel a&#160;předal ji Dušánkovi proti podpisu. Ledva Dušánek obžalobu dočetl, už tu byl obhájce Bruder plný ničím neodůvodněného optimismu.</p>
			<p class="MLP_text ParaOverride-1">„Tak, a&#160;je to. Už to nebude dlouho trvat, pane Beránku, už se konečně dočkáme konce toho trápení. Muselo to být pro vás hodně nepříjemné, viďte?“</p>
			<p class="MLP_text ParaOverride-1">„No…“</p>
			<p class="MLP_text ParaOverride-1">„Ale člověk si zvykne i&#160;na šibenici, že ano.“</p>
			<p class="MLP_text ParaOverride-1">„No…“</p>
			<p class="MLP_text ParaOverride-1">„Neberte to doslova, pane Beránku, je to jen takové rčení. Na šibenici si člověk samozřejmě nezvykne, ale co mu zbývá, když ho tam pověsí. Mrtvému je snad jedno, visí-li za krk nebo leží s&#160;připaženýma rukama v&#160;truhle.“</p>
			<p class="MLP_text ParaOverride-1">„No…“</p>
			<p class="MLP_text ParaOverride-1">„Aspoň já si myslím, že je mu to jedno. Ostatním to jedno být nemůže, proto je tam úřední lékař, aby stanovil smrt v&#160;okamžiku, kdy nastane, a&#160;zřízenci mohli začít s&#160;úklidem. Je to zavedený systém a&#160;funguje spolehlivě. Nemusíte mít obavy ani pochybnosti.“</p>
			<p class="MLP_text ParaOverride-1">„To já ani…“</p>
			<p class="MLP_text ParaOverride-1">„Už nejste obviněný, pane Beránku, už máte na dveřích napsáno ‚obžalovaný‘. Od toho okamžiku, kdy jste převzal obžalobu. Váš případ se pohnul slibně kupředu. Soudní jednání na sebe nenechá dlouho čekat.“</p>
			<p class="MLP_text ParaOverride-1">„Ale vždyť přece…“</p>
			<p class="MLP_text ParaOverride-1">„Hlavně to nechte na mně. Už jsem obhajoval stovky obžalovaných, a&#160;kolikrát to mohlo dopadnout mnohem hůř, než to nakonec dopadlo. Obhájce je významným aktérem každého procesu, a&#160;to byste se divil, kolik toho může dobře zvoleným slovem pozitivně ovlivnit. Také ve vašem procesu, nemyslete si, pane Beránku, leccos ovlivním, a&#160;nakonec zjistíte, že volba advokáta Matyáše Brudera byla tou nejlepší volbou. Je sice zbytečné plakat nad rozlitým mlékem, ale řekněte mi, pane Beránku, co vás tenkrát táhlo do toho lesa? Vždyť vy jste vůbec nemusel skončit ve věznici s&#160;ostrahou!“</p>
			<p class="MLP_text ParaOverride-1">„Byl pěkný jarní den, tak jsem si myslel…, vůbec mě nenapadlo…, ani ve snu bych…“</p>
			<p class="MLP_text ParaOverride-1">„A&#160;vidíte. Ani ve snu byste, a&#160;přece. Hlavu vzhůru, pane Beránku,“ povzbudil Dušánka doktor Bruder, podal mu ruku, počkal si chvilku u&#160;dveří, než mu Béďa velitel otevřel, povzbudivě se usmál a&#160;dveře kobky nula nula šest za ním zaklaply.</p>
			<p class="MLP_text_bez1radku_-12-0- ParaOverride-1">Vlasta Revoluce si Jenůfčinou existencí na sebe upletla systém komplikací, povinností a&#160;překážek. Jenůfka není odložitelná ani na chvilku. Když ji Vlasta hodlala odvést do školky a&#160;slibovala, že tam na ni čeká spousta nových hraček a&#160;kamarádi, s&#160;nimiž uzavře přátelství, s&#160;chlapečky a&#160;děvčátky, také s&#160;hodnými a&#160;milými tetami, zarputile odmítala obléct si nové šatičky s&#160;kočičkou, ani cokoli jiného, protože do žádné školky s&#160;pitomejma děckama a&#160;blbejma tetama nepůjde a&#160;nepůjde, ani kdyby se Vlasta třeba posrala. Protože kdoví jestli taková školka není děcák. A&#160;do děcáku ji už nikdo nikdy nedostane.</p>
			<p class="MLP_text ParaOverride-1">„Třeba tam bude instalatér se šroubovákem odvzdušňovat radiátory ústředního topení…“ navrhla ničím nepodloženou možnost Vlasta.</p>
			<p class="MLP_text ParaOverride-1">„S&#160;hasákem taky?“ probudil se Jenůfčin zájem. Instalatéři s&#160;hasáky jí imponovali.</p>
			<p class="MLP_text ParaOverride-1">„Každej instalatér má přece hasák. Uvidíš, že se ti tam bude líbit. Ani nebudeš chtít domů.“</p>
			<p class="MLP_text ParaOverride-1">„A&#160;co kombinačky?“</p>
			<p class="MLP_text ParaOverride-1">„Co by to bylo za instalatéra bez kombinaček!“</p>
			<p class="MLP_text ParaOverride-1">„Tak jo,“ přikývla Jenůfka. „Jenom se tam na něho s&#160;hasákem a&#160;kombinačkama mrkneme a&#160;hned zase půjdeme!“</p>
			<p class="MLP_text ParaOverride-1">Jenže když přišli do školky, prohlédla Jenůfka lest, šprajcla se hned ve vrátkách do zahrady a&#160;požadovala, aby jí instalatéra i&#160;s&#160;nářadím přivedli před školku, dovnitř ji nikdo nedostane, protože ve stejné zahradě s&#160;podobnými dětmi a&#160;tetami si toho užila dost a&#160;dost. To by ji museli utrhnout i&#160;s&#160;brankou. Teď má přece maminku. Vlastě nezbylo než vzít Jenůfku na konspirační schůzku.</p>
			<p class="MLP_text ParaOverride-1">Původně byla schůzka domluvená do Lidového domu, i&#160;když se na ní měly projednávat utajované skutečnosti týkající se ohrožení stability zavedených a&#160;fungujících pořádků na celostátní úrovni. Lidový dům se jevil jako vyhovující. Lid zde ventiloval rozmanité názory, mnohdy až extrémně radikální, třeba co by udělal, kdyby on byl prezidentem. Nebo: Všecky je pozavírat, svině nenažrané! Nebo: Kdyby u&#160;těch koryt aspoň tak nemlaskali. Nebo: Ty kurvy! A&#160;jiné, a&#160;jiné… Takže závažné záležitosti, které musely Vlasta s&#160;Ráchel důkladně promyslet, splynou s&#160;ruchem hospodského kecu a&#160;uniknou nepovolanému uchu lépe, než by mu unikly v&#160;jiných prostorách. Jenže co s&#160;Jenůfkou? V&#160;hospodě bude zasahovat do hovoru nepatřičnými poznámkami a&#160;nesmyslnými návrhy, zase bude navazovat přátelství s&#160;opilci, bude chtít v&#160;nevhodnou chvíli na záchod, pořád se bude ptát, kdy už se půjde jinam. Jinam by měly jít rovnou.</p>
			<p class="MLP_text ParaOverride-1">Nejlépe na hřiště. Dvě dámy na lavičce konferují o&#160;domácích porodech, alternativní medicíně a&#160;depilaci, zatímco černooký andílek se na houpačce houpá, houpy hou, houpy hou…, nebo rozkopává jiným dětem hrady a&#160;bábovičky.&#160;– Zase špatně. Dětská hřiště se podobají zahradám dětských domovů. Opět uhodila kosa na kámen.</p>
			<p class="MLP_text ParaOverride-1">„Ne!“ rozhodla Jenůfka.</p>
			<p class="MLP_text ParaOverride-1">„A&#160;co takhle do Stromovky,“ napadlo Ráchel. V&#160;zastrčeném zákoutí rozlehlého parku znepokojivá hustota dětí nehrozí.</p>
			<p class="MLP_text ParaOverride-1">„Tak jo,“ souhlasil andílek, „do Stromovky na strom.“</p>
			<p class="MLP_text ParaOverride-1">A&#160;šlo se do Stromovky. Na strom lézt nemusí, kvůli utajení stačí osamělá lavička pod stromem. Byla dřevěná, opatřená barevnou cedulí z&#160;ušlechtilého plastu:</p>
			<p class="MLP_text ParaOverride-1">„VÁŽENÉ SPOLUOBČANKY, VÁŽENÍ SPOLUOBČANÉ! TUTO LA­VIČKU NECHAL K&#160;VAŠEMU UŽÍVÁNÍ VE CHVÍLÍCH POHODY ZŘÍDIT PRIMÁTOR HLAVNÍHO MĚSTA MUDR. PAVEL PÉM. NECHŤ SLOUŽÍ KU PROSPĚCHU OBČANŮM I&#160;NÁVŠTĚVNÍKŮM.“</p>
			<p class="MLP_text ParaOverride-1">Cedule byla v&#160;rozích přišroubována zlatými šrouby. Leskly se v&#160;odpoledním slunci mimořádným leskem. Lavička stála pod dubem s&#160;větvemi u&#160;země, andílek po nich snadno vylezl jako po žebříku do koruny, až docela nahoru.</p>
			<p class="MLP_text ParaOverride-1">Námětem utajované schůzky byl Dušánek: jak ho dostat z&#160;vězení. Ráchel na základě svých znalostí věznice a&#160;systému její ostrahy už několik dnů promýšlela možnosti, jak zorganizovat útěk. Dospěla k&#160;závěru, že útěk je nemožný.</p>
			<p class="MLP_text ParaOverride-1">„Útěk není možný,“ řekla, když usedly na lavičku a&#160;čiperná Jenůfka zmizela ve větvích.</p>
			<p class="MLP_text ParaOverride-1">„Pst!“ špitla Vlasta, položila si ukazovák na rty a&#160;druhým ukazovákem ukázala na primátorovu cedulku. Pak zalovila v&#160;tašce a&#160;vytáhla Jenůfčin oblíbený šroubovák. Odšroubovala šrouby a&#160;zpod cedulky vyrvala utajenou štěnici, odposlechové zařízení Bezpečnostní služby státu. Další Jenůfčinou oblíbenou hračkou, kladivem, rozklepala štěnici na placičku.</p>
			<p class="MLP_text ParaOverride-1">„Tak,“ řekla, „to by bylo. A&#160;teď vzhůru do větví!“</p>
			<p class="MLP_text ParaOverride-1">„Proč do větví?“ nechápala Ráchel.</p>
			<p class="MLP_text ParaOverride-1">„Neptej se, boty dolů!“</p>
			<p class="MLP_text ParaOverride-1">V&#160;lodičkách s&#160;vysokým podpatkem se špatně leze po stromech. Sotva se skryly v&#160;listoví a&#160;žaludech, přicválaly k&#160;lavičce na černých klisnách městské policistky Nula Dvanáctka a&#160;Nula Dvacet Pětka. Moc jim to slušelo a&#160;ony si toho byly vědomy, proto se tvářily hrdě, jako by před publikem. Ovšem Nula Dvanáctce to slušelo víc, to jí nikdo nemůže upřít. Asi proto, že byla z&#160;ostravsko-karvinského revíru, půjčená do hlavního města na výpomoc.</p>
			<p class="MLP_text ParaOverride-1">„Kurva štelunk, zas ten gyzd. Něda pokuj, něda a&#160;něda. Jak ho raz zdrapim, podhodka vyjašeneho, tak…“</p>
			<p class="MLP_text ParaOverride-1">„Ser na to, Nula Dvanáctko,“ uklidňovala ji Nula Dvacet Pětka, velitelka hlídky. „Až nám skončí hlídka, napíšeme hlášení o&#160;narušení zařízení lesní zvěří, a&#160;bude. Do zejtřka se to neposere. Jezevce na koni nedostaneme, to bysme musely slízt na zem a&#160;honit se za ním pěšky. Nechápu, co mu na těch štěnicích tolik chutná. A&#160;kde vzal šroubovák?“</p>
			<p class="MLP_text ParaOverride-1">„Jak ho, skurdupla, dostanu, tak ho zahryznu,“ ulevila si Nula Dvanáctka, zkušená rozháněčka fotbalových baníkovců, nositelka Zlatého kopyta druhého stupně. Na jezevce ze Stromovky však byla krátká i&#160;se Zlatým kopytem.&#160;– Sličné policistky se rozhlédly kolem, nespatří-li jezevce na útěku. Zvednout pohled vzhůru je nenapadlo, jezevci po stromech nelezou. Pobídly kobyly a&#160;odcválaly na promenádu. Nebudou přece svou policejní krásou mrhat v&#160;odlehlých končinách bez publika.</p>
			<p class="MLP_text ParaOverride-1">Andílek Jenůfka se během policejní epizody chovala znamenitě. Zardousila mladé sojky v&#160;hnízdě na vršíčku, aby nedělaly povyk, a&#160;sama také ani nedutala. Věděla dobře, že když se nablízku objeví osoba v&#160;policejní uniformě, ani se nedutá.</p>
			<p class="MLP_text ParaOverride-1">„Útěk bez peněz nezorganizujeme, a&#160;tolik peněz, abychom podplatily celou ostrahu věznice, neseženeme,“ uvažovala Ráchel na větvi. „Je třeba zrušit trest smrti. Potřebujeme získat čas a&#160;dokázat, že je nevinný. Trest smrti je nehumánní anachronismus.“</p>
			<p class="MLP_text ParaOverride-1">„Má řeč,“ přisvědčila Vlasta. „Jenže jak to chceš udělat?“</p>
			<p class="MLP_text ParaOverride-1">„Zorganizujeme petici, posháníme potřebný počet&#160;– nevím, kolik je třeba&#160;– podpisů a&#160;předáme ji parlamentu. Přesvědčíme některého poslance, aby podal návrh na zrušení trestu smrti…“</p>
			<p class="MLP_text ParaOverride-1">„… a&#160;Dušánek vstane z&#160;mrtvých, nechá si narůst novou hlavu a&#160;vezme si tě za ženu. Než seženeme podpisy, bude to mít, chudák Dušánek, už dávno za sebou. Musíme jednat.“</p>
			<p class="MLP_text ParaOverride-1">„Tak mi poraď, co budeme dělat…“</p>
			<p class="MLP_text ParaOverride-1">„Utečem!“ vmísila se Jenůfka. S&#160;útěky měla zkušenosti, jenomže ji vždycky chytili a&#160;přivedli zpátky.</p>
			<p class="MLP_text ParaOverride-1">„Revoluce!“ zvolala Vlasta jasným hlasem. „Jenom revoluce dokáže Dušánka zachránit. S&#160;aristokraty na lucerny!“</p>
			<p class="MLP_text ParaOverride-1">„Revoluce? Ale to je děsivá představa… Revoluce jenom boří a&#160;krev prolévá. Nakonec požírá svoje děti!“</p>
			<p class="MLP_text ParaOverride-1">„Aby mohl být zbudován nový, spravedlivý svět, musíme ten starý, nespravedlivý zbourat. Při bourání může dojít k&#160;újmě a&#160;drobným nespravedlnostem… Nic není zadarmo, dějinný zvrat se bez obětí neobejde. Třeba se nám podaří sametová verze, bez krve a&#160;násilí, bez věšení na lucerny. Budeme spravedliví a&#160;něžní, věc revoluce vezmu do svých rukou já, Vlasta Revoluce. Pod mým vedením povstane Lid, povalí pilíře moci, vyvrátí mříže, rozkotá zdi, rozvalí vrata žalářů. A&#160;v&#160;čele osvobozených psanců vykročí do svobody Dušan Beránek, první revolucionář této země. A&#160;já mu předám velení,“ horlila Vlasta v&#160;koruně dubu.</p>
			<p class="MLP_text ParaOverride-1">„Ale co pak?“ zeptala se Ráchel.</p>
			<p class="MLP_text ParaOverride-1">„Neptej se, dívko, co bude pak! Potom se uvidí…“</p>
			<p class="MLP_text ParaOverride-1">„Potom bude zmrzlinááá!“ zajásala Jenůfka, upustila z&#160;ruček zardoušená sojčata a&#160;černé knoflíky ve tvářích se jí rozzářily radostným očekáváním.</p>
			<p class="MLP_text ParaOverride-1">„Ano, a&#160;potom bude zmrzlina,“ přisvědčila Vlasta Revoluce, Jenůfčina maminka. „Pro všechny!“</p>
			<p class="MLP_text ParaOverride-1">Slezly z&#160;dubu, obuly si střevíčky a&#160;odklapotaly k&#160;boudě s&#160;občerstvením. Andílka si vedly za ručky mezi sebou a&#160;učily ho létat. Frrnk! Moc jim to slušelo.&#160;– A&#160;potom byla zmrzlina.</p>
			<p class="MLP_text_bez1radku_-12-0- ParaOverride-1">Na podzim ráno, hned po snídani, přinesl Béďa velitel, klíčník, Dušánkovi do kobky nula nula šest šaty, v&#160;nichž byl na jaře zatčen.</p>
			<p class="MLP_text ParaOverride-1">„Oblíknout a&#160;čekat!“</p>
			<p class="MLP_text ParaOverride-1">Byla to rozkoš: Po půlroce v&#160;hnědých teplácích obléknout si zase důvěrně známé obnošené džínsy, tričko s&#160;nápisem „VLASTNÍ CESTOU“ na prsou i&#160;na zádech a&#160;černý svetr, který mu upletla maminka. Pohorky mu Béďa nepřinesl, protože jsou předmětem doličným. Nezbylo než zůstat ve státních pantoflích. Dušánek se hbitě převlékl, tepláky a&#160;vězeňské prádlo poskládal do komínku a&#160;čekal. Ani si nesedl, protože se nemohl dočkat. Nasezený byl ažaž. Čekání se protahovalo a&#160;Dušánkovi se chtělo močit. Jenže co když si pro něj přijdou zrovna ve chvíli, kdy bude sotva v&#160;polovině? A&#160;Béďa stále nikde… Konečně zarachotil v&#160;zámku klíč.</p>
			<p class="MLP_text ParaOverride-1">„Ještě se, obžalovaný Beránek, vymočte, aby to na vás nepřišlo v&#160;soudní síni.“</p>
			<p class="MLP_text ParaOverride-1">S&#160;pouty na rukou a&#160;bílou páskou na rukávě kráčel Dušánek doprovázený Béďou velitelem k&#160;výtahu. Výtah je vytáhl do přízemí, pak prošli přes dva katry spojovací chodbou do budovy zemského soudu. Největší a&#160;nejkrásnější soudní síň byla vyhrazena procesu s&#160;Dušanem Beránkem. Jenže lavice pro publikum byly prázdné. Jenom obvyklá spící důchodkyně paní Zdeňka Zavázalová-Janská se krčila na svém místě u&#160;radiátoru vedle kárované tašky na kolečkách. Vpředu se rozvaloval Květoslav Skokan, lokálkář z&#160;<span class="MLP_znak_kurziva_11b">Posledního slova</span><span class="MLP_znak_kurziva_11b CharOverride-1">,</span> deníku s&#160;celostátní působností.</p>
			<p class="MLP_text ParaOverride-1">U&#160;dveří do soudní síně se s&#160;dveřníky v&#160;uniformě justiční stráže dohadovala Vlasta Zlámalová. Chtěla dovnitř s&#160;Jenůfkou, a&#160;stráž ji nechtěla s&#160;dítětem vpustit. Mávala ozbrojencům před očima „Chartou práv dítěte“, argumentovala tím, že přece každé dítě, i&#160;to nejmenší, má právo na vlastního otce, a&#160;oni to právo Jenůfce upírají, když ji nechtějí pustit za tatínkem, kterého dosud neviděla a&#160;kdoví zda ho ještě někdy uvidí. Protože Dušan Beránek je prý Jenůfčin nemanželský otec. Scéně přihlížela Ráchel Pospíšilová. V&#160;duchu se modlila za zdar Vlastina úsilí a&#160;přitom v&#160;ní hlodal červ pochybnosti: Co když má Vlasta pravdu?</p>
			<p class="MLP_text ParaOverride-1">„Tak ji tam pusťte,“ přimluvila se krásná Ráchel. „Co vám to udělá…“</p>
			<p class="MLP_text ParaOverride-1">„Co myslíš?“ zeptal se levý dveřník pravého.</p>
			<p class="MLP_text ParaOverride-1">„Co myslíš ty?“ zeptal se pravý levého. Oba měli stejné pravomoci, žádný nechtěl rozhodnout a&#160;nést si důsledky.</p>
			<p class="MLP_text ParaOverride-1">„Já myslím…“</p>
			<p class="MLP_text ParaOverride-1">„Já taky myslím…“</p>
			<p class="MLP_text ParaOverride-1">„Tak jo?“</p>
			<p class="MLP_text ParaOverride-1">„Tak jo?“</p>
			<p class="MLP_text ParaOverride-1">„Moc vám děkujeme, je vidět, že máte dobrá srdce,“ rozhodla se Ráchel. „Bůh vám požehnej!“ dodala a&#160;udělala každému křížek na čelo. Vlasta s&#160;Jenůfkou už mezitím proklouzly do soudní síně.</p>
			<p class="MLP_text ParaOverride-1">A&#160;už tu byl Dušánek s&#160;pouty na rukou, doprovázený dvěma Bédi veliteli. Avšak i&#160;tomuto hrdelnímu zločinci pouta v&#160;soudní síni sňali, protože se nesluší soudit spoutaného člověka. Pokynuli mu, aby usedl na lavici obžalovaných naproti soudné stolici. Usadili ho doprostřed, aby byl protnut osou procházející středem státního znaku v&#160;čele místnosti, středem Dušánka, lavicemi pro publikum a&#160;geometrickým středem zadní stěny natřené šedou, poněkud ošuntělou barvou; to kvůli souměrnosti nadcházejícího soudního líčení. Aby spravedlnosti bylo učiněno zadost.</p>
			<p class="MLP_text ParaOverride-1">Dušánek usedl a&#160;nepokojně se zavrtěl. Vedle něj si sedli&#160;– z každé strany jeden&#160;– Béďové velitelé ozbrojeni obušky u&#160;pasu přicvaknutými, spreji s&#160;paralyzujícím plynem a&#160;pistolemi pokojně zapnutými v&#160;pouzdrech. Tvářili se důstojně, hleděli na státní znak před sebou a&#160;nevrtěli se ani trošku, Dušánkova nepokojného vrtění si nevšímali, byli to ostřílení Béďové, takových obžalovaných už mezi sebou měli na sta, na tisíce. Zdálo se, že jim Dušánek chce něco významného sdělit, jenže Béďové velitelé tu nejsou od toho, aby jim obžalovaní něco sdělovali, jejich posláním je dávat na obžalované pozor, aby se nepokusili upláchnout, po případě obžalované podpírat, kdyby nemohli unést tíhu provinění. Kdyby sebou obžalovaný plácl na podlahu, Béďové by se nevyhnuli pokárání od nadřízených. Tvářili se nepřístupně a&#160;Dušánek nenašel odvahu jim to, co měl na srdci, sdělit. Cítil krev, jak mu pulsuje ve spáncích, slyšel její hukot, šplouchání krve v&#160;komorách a&#160;předsíních, a&#160;to jej uklidňovalo: pumpa pracuje, hodiny tikají, člověk Dušánek žije…</p>
			<p class="MLP_text ParaOverride-1">Do soudní síně vstoupilo dvanáct mužů a&#160;žen ve svátečních oděvech&#160;– velká porota. Všichni v&#160;sále povstali, také oba Béďové Dušánkovi po bocích, i&#160;Jenůfka, i&#160;spící důchodkyně paní Zavázalová-Janská povstala, jenom obžalovaný Beránek zůstal sedět a&#160;nic nedbal na dloubance pod žebra od Béďů z&#160;obou stran. Ani když vešel prokurátor, zapisovatelka a&#160;zemský soudce, nepřimělo to obžalovaného k&#160;povstání.&#160;– Teprve když soudce zahřímal:</p>
			<p class="MLP_text ParaOverride-1">„Obžalovaný, vy taky! To platí pro všecky…“</p>
			<p class="MLP_text ParaOverride-1">Dušánek se mocně zavrtěl, povytáhl krk a&#160;ramena, zapumpoval pažemi jako chroust před vzlétnutím, ale nevzlétl. Nešlo to.</p>
			<p class="MLP_text ParaOverride-1">„Jestli jste nemocen, soud k&#160;tomu přihlédne. Ale musíte předložit atest od úředního lékaře. Jinak by to bylo pohrdání soudem.“</p>
			<p class="MLP_text ParaOverride-1">„Nemám nic od lékaře, je to smůla,“ pokoušel se zdůvodnit svou situaci Dušánek, „ne a&#160;ne se utrhnout.“</p>
			<p class="MLP_text ParaOverride-1">„Smůlu máte, jinak byste neseděl před zemským soudem,“ přisvědčil soudce se škodolibým úsměškem. „To však neznamená, že nemusíte povstat.“</p>
			<p class="MLP_text ParaOverride-1">„Ona lpí a&#160;já nemůžu…“ zoufal si Dušánek, „když mě policie posadila v&#160;lese na pařez, jak jsem si musel zouvat ty boty, přilnula. Smůla z&#160;pařezu, a&#160;já teď tohle. Nejde to, pane soudce. Kdyby ta lavice nebyla přišroubovaná, tak bych se zvedl i&#160;s&#160;ní. S&#160;tou lavicí obžalovaných bych se…“</p>
			<p class="MLP_text ParaOverride-1">„Tak ji někdo odšroubujte!“ nařídil soudce. „Tu lavici. Ať se nezdržujeme podružnostmi. Má někdo šroubovák?“</p>
			<p class="MLP_text ParaOverride-1">„Ano, zde, prosím!“ přihlásila se Vlasta Zlámalová. Nosila s&#160;sebou šroubovák spolu s&#160;hasákem, kladívkem, kombinačkami, plyšovým krokodýlem a&#160;ostatními Jenůfčinými hračkami.</p>
			<p class="MLP_text ParaOverride-1">„Vzhůru, do toho!“ pokynul jí soudce. Vlasta se pustila do práce, jenže šrouby už byly sešlapané a&#160;šroubovák se neměl čeho chytit. Nešlo to. Zvedl se redaktor Skokan, odstrčil ženskou, vzal jí šroubovák z&#160;ruky, a&#160;taky si na šroubu vylámal zuby. Přece kvůli tomu, že je obžalovaný přilepený k&#160;lavici obžalovaných, nezruší hrdelní projednávání! Naštěstí tu byla paní Zdeňka Zavázalová-Janská. Zalovila v&#160;tašce na kolečkách, vylovila krejčovské nůžky a&#160;Dušánka z&#160;přilepení vystřihla. Všem se velice ulevilo.</p>
			<p class="MLP_text ParaOverride-1">„Obžalovaný, vstaňte!“ zahřímal soudce, tentokrát úspěšně.</p>
			<p class="MLP_text ParaOverride-1">Dušánek vstal a&#160;na zadku mu zela obdélníková díra střední velikosti. Naštěstí měl pod kalhotami vězeňské podvlékačky modré barvy. Mravnost neutrpěla újmu, proces byl zachráněn.</p>
			<p class="MLP_text ParaOverride-1">„Obžalovaný, posaďte se,“ poručil soudce a&#160;spokojeně se usmál. Měl radost, že se problém hladce vyřešil. Jenže se vynořil druhý problém. Zemský soudce zjistil, že chybí JUDr.&#160;Matyáš Bruder.</p>
			<p class="MLP_text ParaOverride-1">„Kde máte obhájce?“ zahřímal na Dušánka. „Chybí bez omluvenky. S&#160;vámi jsou, pane obžalovaný, jenom problémy.“</p>
			<p class="MLP_text ParaOverride-1">Vtom se pootevřely dveře a&#160;škvírou docela úzkou protáhla se paní Beránková. Málem zaspala soud svého syna. Jenže pro jednání soudu nebyla paní Beránková důležitá ani trochu. A&#160;tak čekali a&#160;čekali… Ve chvíli, kdy už chtěl soudce vyhlásit kuřáckou pauzu, rozletěly se dveře a&#160;v&#160;nich stanul doktor obojího práva Matyáš Bruder s&#160;jehličím ve vlasech, modře olemovaný talár pozapínaný nakřivo.</p>
			<p class="MLP_text ParaOverride-1">„Dobrý den, vespolek! Omlouvám se, ctihodnosti, za zpoždění mnou ne zcela zaviněné.“</p>
			<p class="MLP_text ParaOverride-1">„Něco jste měl, pane doktore, že. Jako obvykle…“</p>
			<p class="MLP_text ParaOverride-1">„Tentokrát to nebylo jako obvykle, ctihodnosti, tentokrát jsem měl štěstí. Velké houbařské štěstí.“</p>
			<p class="MLP_text ParaOverride-1">„Snad jste nebyl brzy zrána v&#160;lese!“</p>
			<p class="MLP_text ParaOverride-1">„Podařilo se mi překonat vrozený odpor k&#160;lesu, představte si to! Na houby se musí brzy zrána, aby se nerozutekly. Se svými pěti dětmi, jsou jako píšťalky od varhan, co rok, to prorok.“</p>
			<p class="MLP_text ParaOverride-1">„A&#160;copak jste našel, pane doktore?“</p>
			<p class="MLP_text ParaOverride-1">„Nechci se chlubit, ale když jinak nedáte… Dva janky, ctihodnosti, hejno lišek, jednoho kováře&#160;– to je ten, jak zmodrá, když ho přeříznete&#160;– a dva satany. Ale ty jsme tam raději nechali. Nejraději bych do nich rovnou kopl, ale co když je někdo sbírá…“</p>
			<p class="MLP_text ParaOverride-1">„Nebylo by to etické,“ řekl zemský soudce. „A&#160;co dětičky, také něco našly?“</p>
			<p class="MLP_text ParaOverride-1">„Plný košík všelijakých. Představte si, že nejmenší píšťalka, Víťa se jmenuje, našel největší houbu.“</p>
			<p class="MLP_text ParaOverride-1">„Skutečně?“</p>
			<p class="MLP_text ParaOverride-1">„Jenže to byla prašivka. Ale vzali jsme ji taky, aby měl Víťa radost. Nemohli jsme mu přece pokazit radost.“</p>
			<p class="MLP_text ParaOverride-1">Porotci ve svých lavicích pozorně naslouchali právnickým osobám. Kdyby jim to pravidla dovolila, určitě by se zeptali, ve kterém lese k&#160;takovému štěstí doktor Bruder přišel. Všech dvanáct&#160;– kromě úspěšně rozvedeného předsedy poroty Břetislava Břita, sedláře&#160;– bylo u&#160;soudu poprvé, neboť do poroty se vybírají jenom ctihodní občané a&#160;občanky, a&#160;všechno jim tu bylo nové a&#160;zajímavé. Rozvod přece není ničím diskvalifikujícím a&#160;zavrženíhodným, aby takto postižený občan nemohl být zvolen předsedou. Debata o&#160;houbách je zaujala a&#160;někteří z&#160;nich se právě rozhodli, že se také vydají za lesním dobrodružstvím, jakmile budou mít čestnou občanskou povinnost z&#160;krku.</p>
			<p class="MLP_text ParaOverride-1">„Nuže, do práce!“ ukončil soudce houbařskou rozpravu. „Pane prokurátore, sdělte, prosím, zdejší sešlosti, především velké porotě, co máte proti občanovi Dušanu Beránkovi?“</p>
			<p class="MLP_text ParaOverride-1">Noční prokurátor Voda v&#160;rudém taláru povstal a&#160;rozhlédl se po síni, pohlédl na porotce, na soudce, pak ukázal ukazovákem na Dušánka a&#160;spustil:</p>
			<p class="MLP_text ParaOverride-1">„Vážené paní porotkyně, vážení páni porotci, ctihodnosti! Tento muž, jehož činy budeme dnes posuzovat, se jmenuje Dušan Beránek. Ano, slyšeli jste dobře, Beránek. Nejmenuje se Beran ani Vlk, Hyena, Skunk nebo Tchoř či Had. Vybral si jméno neviňátka: Beránek. Agnus dei, beránek boží… Dobře se na něj podívejte, na Beránka, slavná poroto, a&#160;slyšte, co vám teď budu o&#160;tomto beránku božím vyprávět. Ostatně sami jste si mohli o&#160;jeho charakteru před chvílí udělat obrázek. To, co nám tu v&#160;soudní síni předvedl se svými kalhotami, je signifikantní. Ano, signifikantní. Po tomto extempore už tedy nikoho neudiví, že právě tato osoba hodlala svou zemi, svoji rodnou vlast zavléci do katastrofy…“</p>
			<p class="MLP_text ParaOverride-1">Dušánek slyšel, co noční prokurátor Voda říká. Snažil se pochopit smysl jeho slov a&#160;co znamenají. Uvědomoval si, že je to pro něj důležité, že prokurátorova slova bezpochyby ovlivní jeho osud. Přesto měl pocit, že se ho netýkají. Vnímal Vodovu mimiku, jeho rozmáchlá gesta, dynamiku a&#160;zabarvení hlasu, světla a&#160;stíny na rudé draperii taláru, mateřské znaménko na líci pod levým okem… Avšak z&#160;toho, co prokurátorova slova obsahovala, nic v&#160;Dušánkovi neuvízlo, ničemu neporozuměl. Jako by se z&#160;červeného tajtrlíka hrnula jen bezobsažná patlanina.</p>
			<p class="MLP_text ParaOverride-1">„Veden nízkými pohnutkami,“ pokračoval prokurátor Voda s&#160;pohledem upřeným na porotce, „v naší krásné zemi, v&#160;naší vlasti, paní a&#160;páni porotkyně a&#160;porotci, v&#160;zemi, která se teprve nedávno vymanila z&#160;pout nenáviděné totality a&#160;duchovního temna a&#160;nastolila skutečnou lidovládu, skutečnou parlamentní demokracii, hodlal vyvolat zmatek a&#160;neřád, zmar. Ano, Dušan Beránek usiloval o&#160;revoluční zvrat. Jemu nestačilo, že každý občan této země může každou chvíli svobodně volit ve svobodných volbách svobodné občany jako své svobodné zástupce. Kým chtěl tento Beránek nahradit Lid, jenž u&#160;nás vládne a&#160;rozhoduje si sám o&#160;svých věcech? Krvežíznivými teroristy? Pomatenými občanskými aktivisty? Cyklisty a&#160;milovníky přírody? Převaděči žab přes veřejné komunikace? Kuřáky marihuany? Alternativními energetiky? Homosexuály a&#160;homosexuálkami? Organizovanými zločinci? To, k&#160;čemu se Lid po letech utrpení, strádání, mlčení a&#160;obětí, po půlstoletí v&#160;nesvobodě konečně dobral, by tento muž, a&#160;jemu podobní ženy a&#160;muži, zašlapal do země, znevážil, zatratil, pošpinil, poplival, pokálel, zneuctil, znehodnotil, zneužil, zničil…“</p>
			<p class="MLP_text ParaOverride-1">Ale vždyť já přece žádnou revoluci nechci! K&#160;čemu by mi byla? Vždyť já si něco takového ani nedokážu představit. To by na sebe lidé v&#160;ulicích stříleli. A&#160;kde by vzali flinty? A&#160;proč by to dělali?&#160;– Dušánek měl pocit, že všichni přítomní proti němu cosi mají. Všech dvanáct porotců na něj nevraživě hledělo, jako by jim pohaněl dítě. Čímsi se jim znelíbil, cosi jim provedl. Zřejmě si je popudil tím, jak se přilepil k&#160;lavici. Ale copak to udělal schválně? Ano, bylo to strašné, nemělo se to stát, a&#160;teď se na něj hněvají. Velmi to Dušánka hnětlo. Rád by s&#160;každým dobře vycházel a&#160;kupodivu se mu to až dosud docela dařilo. Než se v&#160;lese vynořili ti dva policisté: Pitbul a&#160;Teriérová. Jenže ani těm nic špatného neprovedl. Vlastně jim udělal radost, když mu v&#160;botách našli ty dvě žluté obálky. Proč ho dneska soudí? Dvanáct spořádaných občanů, z&#160;nichž ani s&#160;jedním se dosud nesetkal, se na něj káravě dívá, jako by jim ublížil&#160;– každému zvlášť a&#160;všem dohromady. A&#160;co se stalo s&#160;tím panem prokurátorem Vodou, který ho vysvobodil ze spárů Pštrosových, ukázal mu svoji zapisovatelku a&#160;kávu nabídl… Proč tu najednou takhle vyvádí?</p>
			<p class="MLP_text ParaOverride-1">„Veden nízkými pohnutkami,“ pokračoval prokurátor Voda, „připravoval revoluci se záměrem svrhnout vládu, rozpustit obě komory parlamentu, zrušit justici, převzít velení armády a&#160;bezpečnostních složek, ovládnout poštu, rozhlas a&#160;televizi, železnici, školství a&#160;kulturu, tělovýchovu a&#160;požárníky, čímž se dopustil vlasti­zrady, a&#160;to je, vážené paní porotkyně, vážení páni porotci, důvod k&#160;vážnému zamyšlení.</p>
			<p class="MLP_text ParaOverride-1">Ne že bych s&#160;něčím takovým, co vám teď řeknu, souhlasil, ale dokážu si docela dobře představit, že za jistých okolností může člověk spáchat trestný čin: zabít jiného člověka ku příkladu ve válce, tam je to dokonce žádoucí, nebo v&#160;sebeobraně, v&#160;afektu ku příkladu, když je vyprovokován nebo když brání své blízké. Žádný z&#160;nás nemůže vědět, jak se v&#160;mezní situaci zachová. Také nouze může slabšího jedince přivést k&#160;poklesku. Před námi však stojí Dušan Beránek, mistr zvuku, člověk zajištěný, solidního sociálního postavení, ne­trpí nouzí, nevzdoruje ohrožení. Ocitl se snad tento Dušan Beránek v&#160;mezní situaci, když v&#160;pustém lese přenášel revoluci z&#160;jednoho místa na druhé? Dovedu si představit, s&#160;jakou obhajobou přispěchá pan obhájce, až začne obhajovat neobhajitelné. Určitě se vytasí se skutečností, že se obžalovaný ke svým činům přiznal. Jenže přiznal by se obžalovaný ke svým činům, kdyby při nich nebyl dopaden? Že vedl až dosud spořádaný život, účastnil se voleb, neopíjel se a&#160;v&#160;noci nerámusil, řádně chodil do práce a&#160;v&#160;práci příkladně pracoval, spolupracovníci ani sousedé si na něj nestěžují, nečmáral po zdech, špačky z&#160;cigaret neodhazoval na chodník ani na podlahu, nejezdil načerno městskou hromadnou dopravou, neužíval sprostých slov a&#160;ruce si myl před jídlem i&#160;po použití toalety. Ano, máte pravdu, pane obhájce, to všechno Dušan Beránek nečinil či činil. Ovšem s&#160;jakým záměrem, pane doktore Brudere, to už nám neprozradíte. Ale já vám to řeknu, paní porotkyně a&#160;páni porotci: Aby oklamal veřejnost, aby na sebe neupoutal pozornost, aby pod maskou spořádaného občánka, naivního prosťáčka, páchal ten nejstrašnější zločin, jakého se občan může na spoluobčanech dopustit…“</p>
			<p class="MLP_text ParaOverride-1">Doktor Matyáš Bruder si během prokurátorovy řeči pilně psal poznámky do kroužkového bloku a&#160;potutelně se usmíval. Porotci hleděli na Dušánka nevěřícíma očima&#160;– kdo by něco takového do tohoto mistra zvuku řekl? Soudce si četl dnešní <span class="MLP_znak_kurziva_11b">Poslední slovo</span>, které mu poskytl redaktor Střelec zdarma, zapisovatelka se blaženě culila na obrazovku zapisovacího kompjútru&#160;– kdoví čím si tam zpestřovala pracovní čas. Spící důchodkyně Zdeňka Zavázalová-Janská klimbala, Květoslav Střelec jedl nenápadně jablko, aby ho při tom pan zemský soudce nepřistihl a&#160;nepokáral. Ostatní publikum, paní Beránková, Ráchel a&#160;Vlasta, sledovalo tok Vodovy řeči. Nijak je ty jeho prokurátorské manýry nepřekvapovaly, nic jiného nemohly očekávat, nic jiného ani neočekávaly. Malá Jenůfka, ukojená a&#160;upatlaná mléčnou čokoládou, usnula Vlastě na klíně.</p>
			<p class="MLP_text ParaOverride-1">„Veden nízkými pohnutkami,“ pokračoval Voda, „spáchal tento muž nejodpornější zločin, jaký může občan spáchat na svém státu, na své zemi, na veškerém Lidu svojí krásné vlasti. Pracoval na jejím zániku. Přípravou revoluce dopustil se vlastizrady, paní porotkyně a&#160;páni porotci, a&#160;za to bude pykat. Za to musí tolik pykat, že více pykat už ani nelze.“</p>
			<p class="MLP_text ParaOverride-1">Po tomto eufemismu se prokurátor odmlčel, aby nabral dech. Zřejmě se chystal pronést na závěr něco obzvlášť významného, co by otřáslo soudní síní, soudní budovou, celou naší krásnou vlastí. Jenže před malou chvílí se na Vlastině klíně probudila Jenůfka a&#160;fascinovaně hleděla na Vodovy rétorické prostocviky. Ve chvíli, kdy došlo k&#160;dramatické pauze, vpadla do ticha jasným hláskem:</p>
			<p class="MLP_text ParaOverride-1">„Mami, mami, co je to za šulina, ten v&#160;tom červeném županu?“</p>
			<p class="MLP_text ParaOverride-1">Všechny oči se na ni obrátily. Jen oba strážní Béďové po Dušánkově bocích dál upřeně hleděli před sebe, jak jim kázala povinnost. Ale cukání v&#160;koutcích úst zabránit nedokázali.</p>
			<p class="MLP_text ParaOverride-1">„Buď zticha, dítě, vždyť nás můžou zavřít. Nebo rovnou popravit,“ napomenula ji Vlasta.</p>
			<p class="MLP_text ParaOverride-1">Zemský soudce, jemuž také cukalo v&#160;koutcích úst, nasadil přísný výraz vysokého státního úředníka a&#160;pokynul strážcům:</p>
			<p class="MLP_text ParaOverride-1">„Žádám justiční stráž, aby tu paní s&#160;dítětem vyvedla. Nejsme na hřišti U&#160;Hrocha!“</p>
			<p class="MLP_text ParaOverride-1">„Na hřišti U&#160;Hrocha je víc svobody a&#160;spravedlnosti než tady, u&#160;zemského soudu!“ prohlásila vyváděná Vlasta a&#160;ve dveřích ještě vykřikla: „Revoluce!“</p>
			<p class="MLP_text_bez1radku_-12-0- ParaOverride-1">Kdyby místo Dušánka soudili kvůli přípravě revoluce Vlastu Revoluci, nebylo by to od věci. Jenže před velkou porotou u&#160;zemského soudu nestála Vlasta, nýbrž Dušan Beránek, mistr zvuku. Dušánka totiž polapili v&#160;lese náhodou. Byli na lovu kohokoli v&#160;botách dostatečně rozměrných a&#160;Dušánkovy pohorky vyhovovaly jejich požadavkům. Nepokládali za důležité, kdo bude popraven, kus jako kus… Domnívali se, že tímto způsobem upevní své postavení a&#160;zabrání eventuální revoluci. Ne že by nějaká bezprostředně hrozila, ale člověk nikdy neví. Jeden popravený by mohl stačit. A&#160;kdyby nestačil, popraví dalšího a&#160;dalšího, třeba Vlastu Revoluci, když bude po ruce. Jenůfku zase strčí do děcáku, je tam místa habaděj. Ale snad bude stačit Dušánek.</p>
			<p class="MLP_text ParaOverride-1">Soudní projednávání probíhalo bez zádrhelů. Prokurátor si vyžádal svědecké výpovědi majora Vrzgaly, podporučíka Pitbula a&#160;strážmistra Teriérové. Všichni vypovídali jak po másle a&#160;nebylo pochyb, že Dušánek přenášel revoluci v&#160;botách jarním lesem z&#160;jednoho místa na druhé. Že tedy revoluci šířil. Také vězeň Pštros svědčil v&#160;neprospěch obžalovaného. Tvrdil, že ho Beránek přemlouval k&#160;útěku, protože měl plátek pilky na železo a&#160;mříž už byla napilovaná, když tam Pštrose za ním do kobky tři sta dvanáct přemístili, ačkoli obžalovaný, tenkrát ještě obviněný Beránek slíbil panu Béďovi veliteli, že pilovat nebude.</p>
			<p class="MLP_text ParaOverride-1">„Podplácel mě cigaretama, ctihodnosti, a&#160;taky klobáskama a&#160;pome­rančema a&#160;pleťovým krémem bejbyláv, abych mu pomáhal pilovat, protože bude revoluce a&#160;ta se bez pilování neobejde. Až prý revoluce zvítězí, udělá ze mě Beránek ředitele věznice s&#160;ostrahou,“ vypovídal Pštros pravdu, nic než pravdu, a&#160;k&#160;tomu mu dopomáhal Bůh.</p>
			<p class="MLP_text ParaOverride-1">Obhájce JUDr.&#160;Matyáš Bruder se obrátil na porotu, zatkl palce do průramků modře olemovaného taláru a&#160;chvíli mlčel. Pak vztáhl pravici k&#160;Dušánkovi a&#160;promluvil:</p>
			<p class="MLP_text ParaOverride-1">„Paní porotkyně, páni porotci! Tento muž, Dušan Beránek, znamenitý mistr zvuku, hodný syn milující svou matku, bezúhonný občan a&#160;platný člen společnosti, je nevinný. Dobře se na něj podívejte, zevrubně si ho prohlédněte: jeho tvář, postavu, ruce a&#160;nohy… Je pečlivě oholen, učesán a&#160;umyt. Jmenuje se Beránek. Ano, Beránek, jak zdůraznil pan prokurátor a&#160;měl pravdu, když tu vyzvedl, že se nejmenuje Beran, Vlk, Hyena ani Skunk nebo Tchoř či Had. Tento bezúhonný muž se jmenuje Beránek, agnus dei. Může snad Beránek, tvor nevinný, záměrně připravovat revoluci? Měl prý ji v&#160;botách, když ho v&#160;pustém lese zatkla policie. V&#160;pustém lese, dámy a&#160;pánové, v&#160;botách! V&#160;pustém lese může se přihodit cokoli. Liška může zavýt, sýček zasýčkovat, had uštknout, kukačka zakukat. Na motorové pile dřevorubcově může se řetěz přetrhnout, houbař o&#160;košík zakopne, kamínek se chodci do boty dostane, ani nevíte jak. Proč by se vám v&#160;pustém lese nemohla do boty vloudit revoluce, aniž byste v&#160;tom měli prsty? Každému z&#160;vás, z&#160;nás, se něco takového může přihodit! Vždyť i&#160;slepý k&#160;houslím přišel jako slepý k&#160;houslím. A&#160;kdo mu to má za zlé… Paní porotkyně, páni porotci, tento muž se dostal k&#160;revoluci právě tak: jako slepý k&#160;houslím. Tento Dušan Beránek je nevinný! Je nevinný i&#160;přesto, že se přiznal. Ano, byly to jeho boty. Měl je snad zapřít? Jiní by zapřeli, ale mužové pevného charakteru a&#160;čistého svědomí své boty nikdy nezapřou. Je možné, že někdy, snad v&#160;pubertě, se mu nějaká ta revolta v&#160;hlavě honila, nebo spíš generační konflikt s&#160;otcem, kterého ani nepoznal. Pan prokurátor mi ve svém barvitém řečnickém cvičení napověděl: Ano, tento nevinný agnus dei vedl až dosud spořádaný život, účastnil se voleb, neopíjel se příliš a&#160;v&#160;noci nerámusil, řádně chodil do práce a&#160;z&#160;práce a&#160;v&#160;práci příkladně pracoval, spolupracovníci ani sousedé si na něj nestěžují, nečmáral po zdech, špačky z&#160;cigaret neodhazoval na chodník ani na podlahu, nejezdil načerno městskou hromadnou dopravou, neužíval sprostých slov a&#160;ruce si myl před jídlem i&#160;po použití toalety. Můžeme snad, vážená poroto, od řádného občana očekávat větší loajalitu vůči státu? Ano, vy budete rozhodovat o&#160;vině či nevině tohoto muže. Vaše rozhodnutí bude osudové, ve vašich rukou spočívá život anebo smrt Dušana Beránka, mistra zvuku. A&#160;také víra Lidu ve spravedlnost. Jsem přesvědčen o&#160;tom, že vaše moudrost, cit a&#160;rozvaha, váš smysl pro fair play zvítězí nad nespravedlivým osočováním a&#160;Dušan Beránek odejde z&#160;této síně bohatší sice o&#160;nepříjemný zážitek pobytu ve vězení, se zničenými sice kalhotami&#160;– za něž požádáme stát o&#160;odškodnění&#160;–, ale volný. Zbaven jakéhokoli podezření. A&#160;vděčný vám, paní porotkyně a&#160;páni porotci, za vaše moudré rozhodnutí.“</p>
			<p class="MLP_text ParaOverride-1">Doktor Matyáš Bruder se na Dušánka povzbudivě usmál a&#160;usadil se na své místo s&#160;výrazem spokojené slepice, které se zrovna podařilo snést velikonoční kraslici. Nepovolal žádného svědka na Dušánkovu obhajobu, jeho výkon by měl stačit. Soudce tedy vyzval obžalovaného, aby se k&#160;obžalobě vyjádřil. Dušánek přemýšlel, co by řekl, ale nic ho nenapadlo.</p>
			<p class="MLP_text ParaOverride-1">„Když já nevím, co bych…“</p>
			<p class="MLP_text ParaOverride-1">„Něco na svou obhajobu,“ napovídal obhájce Bruder. „Třeba jak pomáháte mamince.“</p>
			<p class="MLP_text ParaOverride-1">„Když já nic na obhajobu nemám… Když já někdy mamince nepomáhám a&#160;vymlouvám se všelijak… Trapně…“</p>
			<p class="MLP_text ParaOverride-1">„Nevíte-li, co sdělit soudu na svou obhajobu, pane obžalovaný, já vám neporadím. Můžete se posadit,“ řekl soudce a&#160;vyzval porotu, aby se odebrala k&#160;poradě. Poté vyhlásil krátkou přestávku, tak na jednu, maximálně dvě cigarety, a&#160;odebral se do ústraní.</p>
			<p class="MLP_text ParaOverride-1">„Už tu byli s&#160;penězi?“ zeptal se v&#160;ústraní soudního posluhy Musílka, který mu zapaloval doutníček a&#160;naléval štamprličku slivovice. Na posilněnou.</p>
			<p class="MLP_text ParaOverride-1">„Ještě ne, ctihodnosti.“</p>
			<p class="MLP_text ParaOverride-1">„Ale to je nemilé. Copak jim nikdo neřekl?“</p>
			<p class="MLP_text ParaOverride-1">„Obávám se, ctihodnosti, že došlo k&#160;nějakému zádrhelu…“</p>
			<p class="MLP_text ParaOverride-1">„Myslíte, že by v&#160;této kauze mohli s&#160;penězi nepřijít?“</p>
			<p class="MLP_text ParaOverride-1">„S&#160;největší pravděpodobností, ctihodnosti, je právě toto takováto kauza.“</p>
			<p class="MLP_text ParaOverride-1">„Oni jim neřekli, že v&#160;takovéto kauze tím pádem obžalovaný přijde o…“</p>
			<p class="MLP_text ParaOverride-1">„Ano, ctihodnosti, obávám se, že v&#160;této kauze o… přijít musí, i&#160;kdyby přišli s&#160;penězi.“</p>
			<p class="MLP_text ParaOverride-1">„Ale to je nemilé… A&#160;co porota?“</p>
			<p class="MLP_text ParaOverride-1">„Porota, ctihodnosti, dostala instrukce, hned když byla vybrána.“</p>
			<p class="MLP_text ParaOverride-1">„Takové věci se tu dneska dějí, a&#160;mně se nic neřekne!“ zahořekoval zemský soudce a&#160;kopl do sebe ještě jednu štamprličku.</p>
			<p class="MLP_text ParaOverride-1">Po krátké přestávce&#160;– tak na jednu, nanejvýš na dvě cigarety&#160;– předseda velké poroty předal zemskému soudci nadvakrát složený papírek formátu á pět, na němž bylo tiskacími písmeny napsáno: „VINEN.“</p>
		</div>
</body>
</html>